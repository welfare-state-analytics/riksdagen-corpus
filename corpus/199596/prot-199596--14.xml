<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--14</head>
          <docDate when="1995">1995</docDate>
        </div>
      </front>
      <body>
        <div>
          <note n="1335793e">
            Det justerade protokollet beräknas utkomma om 3 veckor
          </note>
          <note n="9df1e5a0">
            _______________________________________________________________________
          </note>
          <note n="0dd877c0">
            1 § Anförande med anledning av FN:s 50-
          </note>
          <note n="c3d58e0d">
            årsjubileum
          </note>
          <note n="c36ba8e7" type="speaker">
            Anf. 1 TALMANNEN
          </note>
          <note n="67c54f55">
            Ärade ledamöter!
          </note>
          <note n="170546ff">
            Ett jubileum brukar ge anledning till hyllningstal och högstämda
            lovord. När vi i år firar Förenta nationerna 50 år ligger dock
            ord som eftertanke, uppgivenhet, ja, rent av besvikelse nära till
            hands. De senaste årens utveckling, inte minst i vår omedelbara
            närhet i
          </note>
          <note n="3864a7a0">
            Europa, har tydligare än tidigare demonstrerat världssamfundets
            tillkortakommanden och svaghet.
          </note>
          <note n="7e891ac1">
            Det erbjuder inga svårigheter att se mörkt på FN:s möjligheter
            inför framtiden. Vi matas dagligen i våra vardagsrum med bildbevis
            på hur Förenta nationernas auktoritet trotsas, hur fredskrafter
            skändas.
          </note>
          <note n="890fe1a7">
            Vi är väl medvetna om bristerna i FN:s organisation, om ineffektiv
            byråkrati och utdragna beslutsprocesser. Vi vet att många stater
            brister i lojalitet till de stadgar de själva skrivit under, inte
            minst i fråga om finansiellt stöd. Vi vet att detta dess värre
            också gäller stater som i allra högsta grad besitter resurser
            att göra rätt för sig.
          </note>
          <note n="d3012272">
            Vi vet allt detta. Men det får inte stanna vid det.
          </note>
          <note n="192316fb">
            Vi måste ställa oss frågan: Hur bör vi handla för att, trots
            alla svårigheter och motgångar, kunna arbeta för freden och ett
            stärkt internationellt samfund?
          </note>
          <note n="c1e534e0">
            Sverige och riksdagen har sedan inträdet 1946 haft ett intensivt
            engagemang i Förenta nationerna. Sverige tillhör det tjugotal
            länder som också har en parlamentarisk representation under FN-sessionerna.
            Detta har varit och är en stor styrka gentemot vår omvärld.
          </note>
          <note n="265022f0">
            Den visar en samsyn och enighet om vikten av ett starkt världssamfund.
            Den betonar vårt ansvar som ledamöter av Sveriges riksdag att
            förankra FN-arbetet hos våra uppdragsgivare - medborgarna. En
            sådan insats gjorde vi i går då vi medverkade vid FN-
          </note>
          <note n="96d374bf">
            manifestationer runt om i landet. Jag vill ta tillfället i akt
            att särskilt tacka de ledamöter som under gårdagen deltog i riksdagens
            aktion och informerade elever vid
          </note>
          <note n="5393e32f">
            180 gymnasieskolor, folkhögskolor och elever i komvux om Förenta
            nationernas arbete.
          </note>
          <note n="3769220e">
            Åren 1945-1988, under FN:s första 43 år, inleddes
          </note>
          <note n="8e424e45">
            13 fredsbevarande operationer. Under de följande sju åren har
            inte mindre än ytterligare 22 kommit till.
          </note>
          <note n="3658ec1d">
            Den utvecklingen är ett av många uttryck för hur
          </note>
          <note n="05ddea63">
            FN:s verksamhet och inriktning har kommit att förändras. Förebyggande
            och fredsbevarande arbete har trängts undan av kraven på snabba
            och kraftfulla insatser vid uppflammande konflikter, som krävt
            omedelbar aktion. FN tvingas i dag att satsa mångdubbelt större
            resurser på konflikt- och katastrofinsatser än man har för det
            långsiktiga arbete, som skulle kunna förhindra att de uppstår.
          </note>
          <note n="53d9203d">
            Så var inte tanken när FN-stadgan om fred, säkerhet, mänskliga
            rättigheter och bättre levnadsvillkor antogs 1945. "Vi, de förenade
            nationernas folk, beslutna att rädda kommande släktled undan krigets
            gissel - - -" blev stadgans första ord.
          </note>
          <note n="e49e1e03">
            I dag, 50 år efter denna manifestation av vilja till konfliktlösning,
            möjligheter till samförstånd och hopp om en bättre framtid, inte
            bara kan vi, utan måste vi hämta förnyad kraft och återuppväckt
            engagemang därifrån. Frågan måste ju ställas - vad är annars vårt
            alternativ?
          </note>
          <note n="8eeacb14">
            FN är den demokratiska organisation som på ett unikt sätt länkar
            samman 99 % av människorna på jorden i 185 länder, från ö-staten
            Palaus 14 000 invånare till Kinas 1,2 miljarder. Vår utmaning
            är att se till att denna potentiella kraft får det politiska mandat
            som krävs och de resurser som erfordras. Vår utmaning måste bli,
            att genomföra de reformer som krävs.
          </note>
          <note n="7fab37dc">
            Vi saknar inte idéer. Vi saknar inte förslag. Grunden har lagts
            med de viktiga åtaganden som gjorts under de stora FN-konferenserna
            under 90-talet. Den kommission som leddes av statsminister Ingvar
            Carlsson och Shridath Ramphal har lämnat konkreta förslag om hur
            FN skulle kunna reformeras och stärkas.
          </note>
          <note n="64d28886">
            FN:s generalsekreterare har i sin Agenda for Peace i 86 punkter
            visat på möjligheter att uppnå internationell fred och säkerhet
            och ett långsiktigt arbete för social och ekonomisk utveckling.
          </note>
          <note n="554af748">
            I An Agenda for Development fullföljer generalsekreteraren kravet
            på att vända tyngdpunkten i FN:s insatser från akut krishantering
            till åtgärder för uthållig social och ekonomisk utveckling och
            en god miljö.
          </note>
          <note n="d3c07ec1">
            Här betonas, att demokrati och mänskliga rättigheter utgör grunden
            för all utveckling.
          </note>
          <note n="67c54f55">
            Ärade ledamöter!
          </note>
          <note n="954a8f94">
            Vi kan i dag också glädjas åt vad Förenta nationerna faktiskt
            uträttat under dessa 50 år. FN har förhandlat fram 145 fredliga
            lösningar på regionala konflikter i världen. FN har gjort det
            möjligt för människor i 45 länder att delta i fria val. FN har
            bidragit till att 60 % av alla vuxna i u-länder kan läsa och skriva
            och att 80 % av barnen i dessa länder går i skolan. Det är också
            genom arbetet i Förenta nationerna som Sverige tillsammans med
            likasinnade fick till stånd konventionen om barnens rättigheter.
          </note>
          <note n="66650818">
            Låt oss därför här i dag inrikta oss på att se möjligheterna
            och aktivt medverka till att de tas till vara.
          </note>
          <note n="eaaf99a9">
            Nu krävs politiskt ledarskap, nu krävs mod och beslutsamhet,
            nu krävs gemensamt ansvarstagande. Det är min förhoppning att
            det är i den andan vi nu skall föra debatten om Förenta nationerna
            i framtiden.
          </note>
          <note n="d1766fa3">
            (Applåder)
          </note>
          <note n="b8102bd0">
            2 § Bordläggningsdebatt
          </note>
          <note n="d90312c3">
            Anmäldes skrivelse 1995/96:40 FN inför framtiden.
          </note>
          <note n="7de1502b">
            Anf. 2 Utrikesminister LENA HJELM-WALLÉN
          </note>
          <note n="b3e89196">
            (s)
          </note>
          <note n="31799723">
            Fru talman! Riksdagens samling här i dag och ledamöternas medverkan
            i många skolor i går är ett tydligt uttryck för den betydelse
            FN har haft, fortfarande har och i framtiden kommer att ha för
            Sverige.
          </note>
          <note n="f13b93c6">
            Den hängivenhet för FN och FN-tanken som ofta kommer till uttryck
            i Sveriges riksdag är inte bara ett uttryck för solidaritet. Det
            visar också på ett upplyst egenintresse. Det är inte bara FN och
            FN-tanken som behöver vårt stöd. Vi behöver också FN.
          </note>
          <note n="5e45576e">
            För svenskar i allmänhet tror jag FN i första hand är en mötesplats
            för världens alla länder för samtal, förhandlingar och beslut
            i stora och övergripande frågor.
          </note>
          <note n="da416f67">
            Men när vi diskuterar hur FN kan förbättras är det nödvändigt
            att också försöka förstå hur FN som organisation upplevs i vår
            omvärld.
          </note>
          <note n="a2b2c205">
            I Bosnien ses FN, trots kriget, som en organisation som finns
            till för att ge mat och förnödenheter åt drabbade människor mitt
            i krigets vansinne.
          </note>
          <note n="87062784">
            I Guatemala gör FN att människor kan återvända till sina hembyar
            efter år på flykt.
          </note>
          <note n="0e82f8f0">
            I Kambodja ledde FN arbetet för ordning och demokrati, bl.a.
            genom att organisera det första valet.
          </note>
          <note n="c5d9ac9a">
            I Moçambique röjer FN minor så att bonden utan risk för sitt
            liv kan odla åkern igen.
          </note>
          <note n="6692c1ac">
            I Namibia bidrog FN till att människor i dag kan räta på ryggarna
            i en självständig nation.
          </note>
          <note n="118257c3">
            När Nelson Mandela höll sitt första tal i FN som nyvald president
            i ett demokratiskt Sydafrika kunde han göra sig till talesman
            för de människor som påtagligt upplevt FN:s betydelse i sina egna
            liv. Han sade: De miljoner människor över hela klotet som står
            förväntansfulla vid hoppets portar ser upp till denna organisation
            för att den ger dem fred, ger dem liv - ett liv värt att leva.
          </note>
          <note n="e74c2f95">
            Fru talman! Behovet av FN och FN:s arbete har inte minskat genom
            åren. Det har tvärtom ökat.
          </note>
          <note n="17c5b212">
            Just nu genomgår världen stora förändringar vad gäller människors
            livsbetingelser och hur våra samhällen organiseras. Den snabba
            och genomgripande globaliseringen av ekonomi, teknik, kunskap,
            kommunikationer, livsstil, politik osv. har lett till att många
            av de redskap vi tidigare litat till inte längre fungerar lika
            effektivt.
          </note>
          <note n="4dd27364">
            I denna dynamiska internationella miljö finns det nya vinnare
            och nya förlorare. Miljontals fattiga människor i en del utvecklingsländer
            har fått nya möjligheter till arbete och materiella förbättringar.
          </note>
          <note n="046b73b9">
            Samtidigt ökar de ekonomiska och sociala orättvisorna mellan
            och - framför allt - inom länder. Växande löneskillnader och hög
            strukturell arbetslöshet skapar en växande underklass i världen
            som helhet.
          </note>
          <note n="967e31f3">
            I den nya situationen blir det allt svårare för enskilda länder
            att på egen hand lösa de politiska, sociala och ekologiska utmaningar
            som vi människor ställs inför.
          </note>
          <note n="616eb9aa">
            Ur detta växer ofta frustration och en känsla av hopplöshet hos
            stora grupper av människor, både i den rika och i den fattiga
            delen av världen. Så skapas en jordmån för många av de akuta problem
            vi i dag ställs inför - flyktingströmmar, etniska motsättningar
            och konflikter, terrorism, rasism, religiös intolerans osv. Såväl
            de akuta hoten som de bakomliggande orsakerna kan bara mötas genom
            ett väsentligt fördjupat och utvecklat internationellt samarbete.
          </note>
          <note n="517c94ce">
            FN:s främsta uppgift sammanfattas i inledningen till FN-stadgan:
            "Vi, de förenade nationernas folk, beslutna att rädda kommande
            släktled undan krigets gissel."
          </note>
          <note n="2c06d9fa">
            Så hög måste självklart ambitionen vara, även om vi väl känner
            den dystra verkligheten. En lärdom vi bör dra för att fredsarbetet
            skall kunna bli mer konstruktivt är att FN måste agera mycket
            tidigare än vad som sker i dag i de akuta konflikterna.
          </note>
          <note n="334d5678">
            Vi måste handla tidigt, med större kraft och med större resurser.
            När en konflikt övergår till att bli väpnad släpps enorma krafter
            lösa - inte bara militära utan också politiska och psykologiska.
            Detta gör det så oändligt mycket svårare att senare finna lösningar.
          </note>
          <note n="52feee0d">
            Det är därför FN:s möjligheter till konfliktförebyggande arbete
            måste stärkas.
          </note>
          <note n="9c3c2fd5">
            Enligt FN-stadgan är det säkerhetsrådet som har det främsta ansvaret
            för att upprätthålla internationell fred och säkerhet. Säkerhetsrådet
            kan också sätta kraft bakom sina beslut. Besluten är bindande
            för samtliga medlemsstater, och rådet kan också besluta om ekonomiska
            sanktioner mot en stat och om militära tvångsingripanden.
          </note>
          <note n="08c74aa0">
            Med det kalla krigets slut upplöstes mycket av den förlamning
            som präglat rådets arbete under efterkrigstiden. De permanenta
            medlemmarna har i stället för att blockera varandra inlett ett
            omfattande och nära samarbete.
          </note>
          <note n="91f042dd">
            Den stora bristen i dag gäller i stället nästa fas:
          </note>
          <note n="2dc8b7a6">
            genomförandet av och respekten för rådets beslut.
          </note>
          <note n="7a371db8">
            Respekten kan påverkas av att rådets sammansättning i minskande
            grad är representativ för medlemskretsen och de nya maktförhållandena
            i internationell politik. Särskilt u-länderna kritiserar rådet
            för att brista i representativitet och i öppenhet.
          </note>
          <note n="837771f9">
            Den svenska regeringen stöder en utvidgning av säkerhetsrådet
            med nya medlemmar, både permanenta och icke-permanenta.
          </note>
          <note n="4e70689f">
            Vi har argumenterat för en ökning till omkring 23
          </note>
          <note n="0078f084">
            platser. Vi är också beredda att diskutera en modifiering av
            vetorätten så att den inte försvagar säkerhetsrådets möjligheter
            att genomföra sina stadgeenliga uppgifter.
          </note>
          <note n="ce8d1f87">
            Vi vill också ha en ökad öppenhet i rådets arbete gentemot ickemedlemmar
            och mer regelmässiga konsultationer mellan rådet och de länder
            som bidrar med trupper till fredsbevarande arbete.
          </note>
          <note n="90c42b18">
            Fru talman! FN är efter 50 år i behov av förnyelse och reformer
            också på andra områden.
          </note>
          <note n="ad333b62">
            Den viktigaste omedelbara reformen handlar om att få ordning
            på FN:s ekonomi. Finanskrisen förlamar FN och gör organisationen
            ineffektiv. När 1995
          </note>
          <note n="70794400">
            års generalförsamling inleddes var medlemsländerna skyldiga FN
            3,5 miljarder dollar i uteblivna obligatoriska bidrag. Största
            delen av skulden svarar USA för.
          </note>
          <note n="8719382a">
            I de här frågorna driver Sverige på med stor kraft.
          </note>
          <note n="fd2fdef6">
            På kort sikt handlar det om att skapa opinion och få länderna
            att ta sitt ansvar, men också om att spara inom organisationen
            och göra organisationen mer effektiv.
          </note>
          <note n="5b6dd691">
            För att få till stånd en sund och långsiktigt stabil finansieringsbas
            är det viktigt att arbeta för nya och rättvisare bidragsskalor
            som bättre speglar ländernas betalningsförmåga och samtidigt inte
            gör FN så starkt ekonomiskt beroende av ett enda land.
          </note>
          <note n="75140bc8">
            På längre sikt måste vi hitta kompletterande finansieringskällor.
            Vi behöver t.ex. överväga skatt på internationella valutatransaktioner
            eller avgifter på internationella flygbiljetter.
          </note>
          <note n="9e69bf08">
            För FN:s utvecklingsarbete krävs det stabilare finansieringsformer
            och en jämnare bördefördelning mellan givarländerna. Sverige och
            de andra nordiska länderna bär i dag en oproportionerligt stor
            andel av det finansiella ansvaret för den verksamheten.
          </note>
          <note n="b1d81e36">
            Målet om minst 0,7 % av bruttonationalprodukten till utvecklingsbistånd,
            som fastslogs av FN för mer än 20 år sedan, måste hållas levande.
          </note>
          <note n="414ff6bc">
            Jämsides med arbetet att tillföra FN nödvändiga resurser behöver
            ytterligare ansträngningar göras för att resurserna skall användas
            så effektivt som möjligt.
          </note>
          <note n="832adac3">
            Onödig administration kan inte accepteras. FN-organ som inte
            längre har relevanta uppgifter måste läggas ned.
          </note>
          <note n="5c1bd1ce">
            Det här utgör naturliga inslag i en process där FN
          </note>
          <note n="ab5c1cfb">
            successivt reformeras för att bättre kunna svara mot framtida
            uppgifter och utmaningar.
          </note>
          <note n="c0eb5c0d">
            Statsminister Ingvar Carlsson har i arbetet i
          </note>
          <note n="3be4795a">
            Kommissionen för globalt samarbete, som han har lett tillsammans
            med Sir Shirdath Ramphal, kraftigt engagerat sig för FN:s reformarbete.
          </note>
          <note n="070a5b55">
            Det är min förhoppning att såväl regeringsskrivelsen, som i dag
            lämnas till riksdagen, som rapporten
          </note>
          <note n="77e6468f">
            Vårt globala grannskap från kommissionen skall stimulera till
            en bred diskussion i riksdagen, bland folkrörelser och allmänheten
            om reformer av FN.
          </note>
          <note n="11f27809">
            Fru talman! FN är ytterst beroende av den politiska viljan hos
            medlemsländerna. Organisationen blir aldrig starkare än de resurser
            och det mandat som medlemsländerna är beredda att ge.
          </note>
          <note n="c50ddebd">
            Sveriges kandidatur för en plats i FN:s säkerhetsråd skall ses
            som ett uttryck för vårt engagemang. Vår kandidatur har en mycket
            hög prioritet för regeringen.
          </note>
          <note n="40fda382">
            Sverige skulle som medlem av säkerhetsrådet bidra till rådets
            arbete med vår omfattande erfarenhet av fredsbevarande arbete,
            med en konstruktiv reformvilja för att effektivisera FN och med
            det starka engagemang som alltid präglat vårt medlemskap i FN
            till stöd för FN:s idéer.
          </note>
          <note n="ef2695e6">
            Mycket återstår att göra vad gäller att leva upp till
          </note>
          <note n="d7783bce">
            FN-stadgan. Men det gäller en dag som denna då vi fortfarande
            firar 50-årsjubileet att känna att vi alla har ett ansvar att
            se till att världen bättre lever upp till
          </note>
          <note n="aae16a51">
            FN-stadgans förpliktelser.
          </note>
          <note n="621b339f">
            I den svenska debatten under dessa dagar av högtidlighållandet
            har både tilltron till FN och kritiken av bristerna belysts. De
            stora behoven av internationell kraftsamling liksom begränsningar
            och möjligheter har diskuterats på ett mycket brett sätt i hela
            vårt land.
          </note>
          <note n="28f1d1c7">
            Som ordförande för den svenska nationalkommittén för högtidlighållandet
            av FN:s 50-årsjubileum är jag imponerad över bredden i firandet
            - riksdagen inbegripen - och vill till alla som deltagit rikta
            ett varmt tack.
          </note>
          <note n="48680cbd" type="speaker">
            Anf. 3 GÖRAN LENNMARKER (m)
          </note>
          <note n="006f1f78">
            Fru talman! FN-stadgan har varit i kraft i 50 år.
          </note>
          <note n="aaaa9571">
            Det är ett viktigt jubileum som vi nu firar. FN bildades ur krigets
            och koncentrationslägrens fasor. Lärdomen då var att det goda
            måste ha kraften att stå emot det onda. Det är lika viktigt nu
            som då.
          </note>
          <note n="fc9851e7">
            FN var de allierades initiativ. Den grundades i
          </note>
          <note n="b2d41ec7">
            Atlantdeklarationen, som Churchill och Roosevelt utfärdade 1941.
            Syftet var att säkra en bestående fred som kunde hålla efter det
            andra världskrigets fasor.
          </note>
          <note n="8c91c27c">
            Sverige fick inte vara med i San Francisco när FN
          </note>
          <note n="64127c64">
            utarbetades därför vi inte deltog i kampen mot nationalsocialismen
            och fascismen utan stod neutrala. Det var först i november 1946
            som Sverige kom in som medlem tillsammans med Island och Afghanistan.
          </note>
          <note n="fb3ef0ed">
            FN startade alltså i krigskoalitionens mycket realistiska uppfattningar
            om vad som krävs för att säkra frihet och fred. Därför planerades
            ingen allmänt pacifistisk organisation utan ett kraftfullt instrument
            för att "rädda kommande släktled undan krigets gissel".
          </note>
          <note n="a5fb527e">
            Det behövs nämligen en handlingskraftig organisation som kan
            förebygga och undanröja hot mot freden samt undertrycka angreppshandlingar
            eller andra fredsbrott, för att nu citera FN-stadgan.
          </note>
          <note n="c2a90298">
            Nu blev det inte riktigt så här. Sovjetunionen, som inte ville
            erkänna de mänskliga rättigheterna eller folkens frihet, förlamade
            mycket av FN:s verksamhet.
          </note>
          <note n="a51294f1">
            Det är en hel del saker som FN borde ha gjort men som inte kunde
            göras till följd av detta. Likväl uträttades mycket positivt.
            Sydkorea kunde försvaras mot angrepp. Den internationella handeln,
            valutorna, finansiell samverkan stabiliserades genom Bretton
          </note>
          <note n="66aa909c">
            Woods-institutionerna. FN:s olika fackorgan fördjupade samarbetet
            på många olika områden. Ickespridning av kärnvapen, förbud mot
            kemiska och biologiska vapen är andra goda exempel, liksom Agenda
            21
          </note>
          <note n="d7d396a4">
            för miljön i världen.
          </note>
          <note n="2fa09752">
            Fredsbevarande operationer och humanitära insatser har på många
            ställen förhindrat krig, bidragit till fred och räddat miljoner
            människoliv. Bosnien-
          </note>
          <note n="c20ef2f5">
            Hercegovina hade nog inte funnits kvar som en stat om inte FN
            hade gjort sin insats. Den kan kritiseras, men likväl får vi inte
            glömma bort huvudinsatsen.
          </note>
          <note n="475b0214">
            Världen skulle ha varit betydligt sämre om FN inte hade funnits.
          </note>
          <note n="1b1977d9">
            Det fanns och finns en utbyggd motsättning i FN
          </note>
          <note n="c0e632ed">
            redan från början. Å ena sidan skall FN följa sina grundprinciper
            demokratin och deklarationen om de mänskliga rättigheterna. Å
            andra sidan är FN öppen för alla enligt universialitetsprincipen.
            Detta skapar en spänning.
          </note>
          <note n="c09ea447">
            FN påverkades av att en majoritet av medlemmarna var diktaturer.
            Många debatter och resolutioner i generalförsamlingen fick en
            antidemokratisk udd.
          </note>
          <note n="fce3ebc3">
            Israels rätt att existera ifrågasattes. Detta försvagade allvarligt
            FN:s auktoritet. Likväl är principen om allas deltagande fundamental.
            Det är bättre att påverka via medlemskapet än att uteslutas.
          </note>
          <note n="375324f9">
            Nu är situationen i det här avseendet betydligt bättre. Demokratin
            har gjort stora framsteg i Östeuropa, Latinamerika, Asien och
            faktiskt också i Afrika.
          </note>
          <note n="5efd8594">
            Två tredjedelar av medlemsländerna är demokratier eller framväxande
            demokratier.
          </note>
          <note n="f5224098">
            Fru talman! Det är naturligt att se tillbaka vid ett jubileum.
            Lika viktigt är det att titta framåt. FN är oundgängligt nödvändig.
            Men skall FN fungera bättre måste den koncentrera sig på det som
            endast FN kan klara. Enligt subsidiaritetsprincipen kan vissa
            saker skötas av andra. Den europeiska samverkan kan klara av många
            problem på vår egen kontinent. Regional samverkan växer också
            fram på andra kontinenter och kan avlasta FN-systemet. Likväl
            finns det, som vi ser det, fyra väsentliga uppgifter som FN måste
            kraftsamla mot.
          </note>
          <note n="e41d88db">
            Den första och alldeles avgörande uppgiften är naturligtvis säkerhetsrådets
            uppgift att upprätthålla internationell fred och säkerhet. Det
            behövs en kraftfullt förbättrad ledningsförmåga för fredsbevarande
            humanitära operationer. I än högre grad behövs större resurser
            för att klara anspråken på sådana.
          </note>
          <note n="d9d67e62">
            Stormakterna, som har givits speciella rättigheter och skyldigheter,
            har här ett huvudansvar. Det gäller särskilt USA som organisationens
            ledande makt. Utan ett amerikanskt engagemang försvagas FN. USA
          </note>
          <note n="ae728492">
            måste betala sina räkningar.
          </note>
          <note n="c756fb12">
            Att säkra den internationella rätten och de grundläggande rättigheterna
            är en annan huvuduppgift.
          </note>
          <note n="e012bc41">
            Tyngdpunkt i detta arbete ligger i dagens läge inte så mycket
            i att bygga ut den internationella rätten som i att se till att
            den efterlevs och att den som bryter mot de mänskliga rättigheterna
            faktiskt bestraffas. Den uppgiften bör bli lättare genom det ökade
            antalet demokratier. Demokrati och mänskliga rättigheter går hand
            i hand. De har ett starkt samband, även om det inte alltid är
            hundraprocentigt.
          </note>
          <note n="182f4d8e">
            Det finns inte längre något brett ideologiskt motstånd mot mänskliga
            rättigheter och demokrati. Endast någon maläten diktator, som
            en relikt från det förgångna, har tilltro till proletariatets
            diktatur. Oron nu gäller ett antal regeringar som söker rättfärdiga
            diktatur genom vantolkningar av islam.
          </note>
          <note n="b5b124fc">
            Det bör vara generalförsamlingens uppgift att varje år diskutera
            läget beträffande mänskliga rättigheter. Därmed sätts press på
            medlemsländernas regeringar. Vissa regeringsföreträdare kanske
            har anledning att tala med något mindre bokstäver.
          </note>
          <note n="4e88d4b5">
            Det vardagliga internationella samarbetet i FN-
          </note>
          <note n="eaa961dc">
            organen - den tredje huvuduppgiften - har ständigt sin betydelse.
            Här kan arbetet koncentreras. Vissa organisationer gör ett mycket
            bra arbete. Andra kan avvecklas.
          </note>
          <note n="ab590eb4">
            Själv var jag en gång i tiden expert i UNCTAD.
          </note>
          <note n="253b3ddb">
            Det var en organisation som sannerligen hade gjort sitt.
          </note>
          <note n="852dea8d">
            Jag har också upplevt motsatsen en gång, för ungefär 15 år sedan,
            när Världshälsoorganisationen
          </note>
          <note n="3f3732c7">
            WHO förklarade smittkopporna för utrotade från jordens yta. Under
            detta FN-organs ledning uppnåddes en framgång som räddar miljontals
            människor från en plåga som förföljt mänskligheten ända fram till
            1970-talet.
          </note>
          <note n="20091e12">
            Sist och slutligen, fru talman, en fjärde huvuduppgift - men
            absolut inte den minsta - är att bidra till en uthålligt kraftig
            tillväxt som är nödvändig för att i snabb takt utrota fattigdomen
            i u-länderna.
          </note>
          <note n="0c7a76c7">
            Världsbanken har i praktiken en ledande roll för att bidra till
            en förändrad inriktning i länder som stagnerar i sin utveckling
            och där fattigdomen ökar. IMF har en nyckelroll i uppgiften att
            säkra betalningssystemet och minska bördan i hårt skuldsatta u-länder
            på ett sätt som inte främjar vanskötsel och korruption. Detta
            är en av FN-systemets viktigaste uppgifter de kommande åren. Vi
            kan erinra om att Mexico genom
          </note>
          <note n="0b2d6500">
            IMF:s och USA:s försorg fick ett stöd på 40 miljarder dollar.
            Hade inte det skett hade verkningarna kunnat bli mycket svåra.
            Vi kände av dem även här i Sverige den gångna vintern och våren.
          </note>
          <note n="d1222960">
            Den för u-länderna viktigaste externa faktorn är den globala
            frihandeln. Världshandelsorganisationen har en nyckeluppgift i
            att fullfölja gjorda åtaganden om tullsänkningar men också målmedvetet
            främja i första hand u-ländernas tullfria tillträde till i-länderna.
          </note>
          <note n="94e11d9b">
            Av människan eller naturen framkallade kriser och katastrofer
            måste lindras och avhjälpas. Unicef och
          </note>
          <note n="94c14647">
            UNHCR har här nyckeluppgifter. Beredskapen att effektivt och
            kraftfullt se till att hjälp verkligen kommer fram snabbt måste
            ständigt upprätthållas.
          </note>
          <note n="50ded06d">
            Sovjetsystemets sönderfall och den ökade demokratiseringen i
            världen gör att det finns större möjlighet att verka i FN:s ursprungliga
            anda. Samtidigt ökar kraven, inte minst genom fler etiska och
            religiösa konflikter. Utsattheten för invånare i länder som stagnerar
            blir också större. Uppgifterna blir fler och ambitionen större.
            Därför krävs det ett kraftfullt FN som kan fullgöra sina viktiga
            åtaganden. Världen skulle vara mycket mörkare och kallare om FN
            inte funnes.
          </note>
          <note n="96ee2885" type="speaker">
            Anf. 4 HELENA NILSSON (c)
          </note>
          <note n="788cb23e">
            Fru talman! Vi högtidlighåller FN:s 50-årsdag.
          </note>
          <note n="599121cd">
            Förenta nationerna behövs! Utvecklingen i den värld som är vår
            ställer krav på ett livskraftigt och starkt FN
          </note>
          <note n="b4b78e8f">
            även bortom år 2000, kanske till och med längre än det vi brukar
            sjunga i samband med födelsedagar: "uti hundrade år".
          </note>
          <note n="28481750">
            Jag tycker att ordet "kris" ges ett alldeles för stort utrymme
            i diskussionen om FN:s framtid. Låt oss för ett ögonblick tänka
            bort hela FN:s omfattande verksamhet, bortse från Världshälsoorganisationen,
          </note>
          <note n="2a5b4c39">
            Unicef, Världshandelsorganisationen, flyktingkommissariatet och
            icke-spridningsavtalet. Innan någon med darr på stämman beskriver
            misslyckanden för det internationella samfundet och frammanar
            bilden av
          </note>
          <note n="b658887b">
            FN:s djupgående kris bör alternativet belysas. Hur skulle en
            värld te sig där FN alls inte fanns? Ett sådant perspektiv förskräcker.
          </note>
          <note n="005fdfea">
            Det finns anledning att i debatten nyansera bilden av FN. Låt
            oss lyfta fram FN:s betydelse för mänskliga rättigheter, för barns
            och kvinnors ställning i världen, för utveckling av hälsovård
            och utbildningsväsende, för hjälp till flyktingar, för fred, nedrustning
            och demokrati. Vid en bedömning av FN:s insatser bör man ha i
            minnet att kraven på FN ökat enormt utan att organisationen fått
            resurser nog att möta den nya situationen med de nya kraven.
          </note>
          <note n="e36d9817">
            Likväl finns det anledning att vara bekymrad. FN
          </note>
          <note n="b19b9966">
            firar sitt 50-årsjubileum samtidigt som organisationen upplever
            sin värsta ekonomiska kris någonsin. För att
          </note>
          <note n="636c54e3">
            FN skall kunna ha råd med löner, hyror och andra löpande utgifter
            används fonder avsedda för fredsbevarande verksamhet. Detta är
            naturligtvis helt otillständigt. Fördelningen av bidragsbördan
            bör ändras, och man kan överväga om inte länder vars ekonomi vuxit
            sig starkare borde betala mer än i dag. Men om medlemsländerna
            inte är beredda att betala, bör man också nu överväga nya finansieringsformer
            för FN.
          </note>
          <note n="bf583656">
            Arbetet med att rationalisera och effektivisera FN
          </note>
          <note n="4a9203d8">
            måste fortsätta, och där kan Sverige driva på en utveckling mot
            minskad byråkrati. FN behöver utveckla formerna för internrevision
            och noggrannt granska sina tillkortakommanden. Men FN är inte
            starkare än de politiska och ekonomiska ambitionerna hos medlemsländerna.
            FN är möjligheternas samarbete även det kommande århundradet,
            och det saknas inte uppgifter.
          </note>
          <note n="098a21a9">
            Fru talman! Dagens debatt sker dels med anledning av högtidsdagen
            och dels med anledning av att riksdagen har fått en skrivelse
            från regeringen som heter "FN inför framtiden". För Centerpartiets
            del är det viktigt att inom FN:s ram fortsätta arbeta med miljöfrågorna.
          </note>
          <note n="6879b6ea">
            Den icke-socialistiska regeringen med Olof Johansson som miljöminister
            bedrev tillsammans med ett stort antal organisationer och föreningar
            ett intensivt förberedelsearbete inför 1992 års FN-konferens om
            miljö och utveckling i Rio de Janeiro. I flera avseenden var resultatet
            av Rio-konferensen en stor framgång. På riksdagens bord ligger
            nu exempelvis för godkännande FN:s konvention för bekämpning av
            ökenspridning. Denna konvention är ett direkt resultat av överläggningarna
            i Rio och av den ickesocialistiska regeringens engagemang för
            den globala miljön och mot klimatförändringen. Det samma gäller
            arbetet med klimatkonventionen.
          </note>
          <note n="4a7b8413">
            Vid Rio-konferensen etablerades en FN:s egen närhetsprincip genom
            de lokala Agenda 21, handlingsprogram för det tjugoförsta århundradet.
            De goda resultaten av denna metodik att fatta beslut och genomföra
            FN:s ambitioner så nära människorna som möjligt, inte minst i
            Sverige - vi ser mycket framgångsrikt arbete ända ner på enskilda
            människors nivå
          </note>
          <note n="6ce45483">
            - manar till fortsatt tillämpning.
          </note>
          <note n="28b70eb8">
            FN bör fortsättningsvis, precis som EU, utveckla en närhets-
            och delaktighetsprincip för verksamheten.
          </note>
          <note n="7fcc21a4">
            Det gäller att tillvarata och uppmuntra människors skaparkraft
            och engagemang för att generera handling och resultat utifrån
            stolta deklarationer. Detta kan också tas som intäkt för att jobba,
            inte minst efter konferensen om befolkningsfrågor i Kairo, konferensen
            om social utveckling i Köpenhamn och kvinnokonferensen i Peking
            för några veckor sedan, också för att dessa konferensers deklarationer
            skall resultera mer i handling och inte bara i dokument.
          </note>
          <note n="6815e372">
            Vi kan också se att även om det fanns framgångar med Rio-konferensen
            har miljö- och utvecklingsfrågorna en låg prioritering inom FN-systemet.
            Därför förordar vi i Centerpartiet en sammanhållande kraft för
            hållbar utveckling. Vi föreslår därför att FN inrättar ett FN:s
            säkerhetsråd för hållbar utveckling. Det säkerhetsråd som finns
            i dag klarar inte att hantera också dessa frågor. Ett säkerhetsråd
            för hållbar utveckling skulle ge världssamfundet förbättrade möjligheter
            att hantera de globala miljömässiga hoten mot mänskligheten.
          </note>
          <note n="f924eb0a">
            Fru talman! Den 13 oktober avbröts i Wien FN:s översynskonferens
            om särskilt inhumana vapen. I
          </note>
          <note n="b5966d38">
            stället för att enligt svensk linje enas om ett totalförbud mot
            antipersonella minor upplöstes mötet i total oenighet. När mötet
            återupptas nästa år är prognosen inte stort bättre än att endast
            marginella förändringar är möjliga. Det är tänkbart att konferensen
            kan enas om ett förbud mot icke detekterbara plastminor.
          </note>
          <note n="b1f13335">
            I ett läge när förhandlingarna i FN-regi har kört fast måste
            Sverige ändra strategi. I regeringsförklaringen den 3 oktober
            här i kammaren framhöll statsministern: "Tillverkning och användning
            av antipersonella minor måste förbjudas i internationell lag."
          </note>
          <note n="2c26f25e">
            Jag vill med anledning av denna deklaration ställa en rak fråga
            till utrikesminister Lena Hjelm-Wallén: Vad avser regeringen nu
            att göra för att åstadkomma förbud mot och nedrustning av antipersonella
            minor?
          </note>
          <note n="bfb9006a">
            För Centerpartiets del är svaret givet. Sammanbrottet vid översynskonferensen
            i Wien är en tydlig signal till Sverige att ensidigt förbjuda
            de antipersonella minorna. Sverige skall, liksom USA och Belgien,
            beträda det enskilda föredömets väg i minfrågan.
          </note>
          <note n="853a2726">
            Anf. 5 KARL-GÖRAN BIÖRSMARK (fp)
          </note>
          <note n="eef8fe0e">
            Fru talman! När stora delar av Europa låg i spillror efter första
            världskrigets slut drogs slutsatsen:
          </note>
          <note n="3f9e85bc">
            Detta får aldrig hända igen. Aldrig mera krig. Nationernas förbund
            bildades. Nu skulle en varaktig fred säkras och världen bli trygg
            och mer demokratisk.
          </note>
          <note n="71338a41">
            Två decennier senare bröt helvetet åter ut. Andra världskriget
            var ett faktum. Fem år senare låg inte bara Europa i spillror.
            Många länder utanför Europas gränser drabbades brutalt. Hiroshimas
            och Nagasakis utplåning blev kulmen på detta vansinniga krig och
            folkmord genom fällandet av atombomberna.
          </note>
          <note n="36048e0f">
            Åter drogs slutsatsen: Detta får aldrig inträffa igen. Aldrig
            mera krig. Förenta nationerna bildades. I
          </note>
          <note n="01e0b0fc">
            år kan vi fira FN 50 år.
          </note>
          <note n="e6ed378d">
            "Är det något att fira? FN kan ju ändå inget uträtta. Se vad
            som händer i Bosnien." Ja, det var en kommentar jag fick när jag
            berättade att jag skulle tala på en skola på FN-dagen. Men den
            som säger så har inte förstått vad FN är, vad FN står för och
            vilka enorma utmaningar FN har att hantera.
          </note>
          <note n="024ae77a">
            I stadgarna står det:
          </note>
          <note n="c8b9f539">
            "att rädda kommande släktled undan krigets gissel, som två gånger
            under vår livstid tillfogat mänskligheten outsägligt lidande,
          </note>
          <note n="153f6fe3">
            att ånyo betyga de grundläggande mänskliga rättigheterna, på
            den enskilda människans värdighet och värde, på lika rättigheter
            för män och kvinnor samt för stora små nationer".
          </note>
          <note n="d5dd31a1">
            Så inleds Förenta nationernas stadgar och överenskommelse som
            undertecknades den 26 juni 1945 i
          </note>
          <note n="902c5370">
            San Francisco och som trädde i kraft den 24 oktober
          </note>
          <note n="ddd86cfc">
            1945.
          </note>
          <note n="bde79799">
            Stadgarna fortsätter med orden:
          </note>
          <note n="887760e2">
            "att i dessa syften öva fördragsamhet och leva tillsammans i
            fred med varandra såsom goda grannar, att förena våra krafter
            till upprätthållande av internationell fred och säkerhet".
          </note>
          <note n="c75e04ba">
            Det är stora och förpliktande löften som medlemsländerna säger
            sig vilja förverkliga.
          </note>
          <note n="864409d1">
            Nu är inte organisationen starkare än sin svagaste länk, och
            FN har tyvärr många svaga länkar i sin sammanhållande kedja. Risken
            är stor att kedjan brister. En sådan svag länk är FN:s ekonomi.
            Om alla medlemsländer inbetalade sina årsavgifter till FN, sin
            egen förening, skulle mycket av dagens svåra ekonomiska situation
            för FN klaras av. Men när bara ett trettiotal av medlemsländerna
            uppfyller sina förpliktelser är det klart att det blir nästintill
            omöjligt att uträtta det som man är satt att genomföra. Det mandat
            som FN har blir under sådana omständigheter omöjligt. Därför blir
            också förväntningarna på FN orealistiska.
          </note>
          <note n="e40e4c13">
            När katastrofsituationer och outhärdligt grymma bilder i form
            av svältande barn eller våldsamma krigsscener växer fram på våra
            TV-skärmar är det många som förtvivlat frågar sig: Men varför
            gör inte FN
          </note>
          <note n="2fcbd780">
            något? Dock har nog långt ifrån alla klart för sig under vilka
            svåra omständigheter FN arbetar. Det är därför viktigt med bred
            information om vad FN är och vad FN under små omständigheter uträttar
            för att förväntningarna skall vara realistiska.
          </note>
          <note n="69354ef8">
            USA som största avgiftsinbetalare på 25 % till
          </note>
          <note n="314c4f9a">
            FN:s budget har stor betydelse i detta sammanhang.
          </note>
          <note n="4ff79071">
            USA:s släpande skuld till FN på 10 miljarder svenska kronor kombinerat
            med fördröjda inbetalningar från många andra länder gör naturligtvis
            situationen mycket allvarlig. Någon förbättring är tydligen inte
            att vänta som det ser ut i dag. Om de kraftiga nedskärningar som
            i dagarna förbereds av USA:s kongress på det här området förverkligas,
            kommer det att slå hårt
          </note>
          <note n="ed3cdb20">
            - ja, kanske t.o.m. äventyra hela FN-organisationen.
          </note>
          <note n="5fe05c7b">
            USA säger sig göra detta för att åstadkomma en effektivisering
            av FN. Och visst är det riktigt att det finns organisatoriska
            brister i en alltför stor och ineffektiv FN-byråkrati. Detta måste
            åtgärdas. Från svensk sida har detta i olika sammanhang påpekats,
            och Ingvar Carlssons kommission för globalt samarbete, "Vårt globala
            grannskap", ger exempel på vad som måste göras. Men detta kan
            inte åstadkommas genom nedskärningar. I stället bör man i dialog
            med
          </note>
          <note n="da31b034">
            USA försöka åstadkomma dessa effektiviseringar med förbättrat
            ekonomiskt stöd.
          </note>
          <note n="11a4882d">
            Jag vill i detta sammanhang fråga utrikesministern om utrikesministern
            är beredd att ta ett initiativ för att försöka åstadkomma en öppen
            och konstruktiv dialog med USA för att på så vis genomföra rationaliseringar
            och effektiviseringar inom FN-systemet, men med bibehållna eller
            utökade ekonomiska bidrag. Det borde vara möjligt att öppna en
            sådan dialog. Jag skulle vilja ha utrikesministerns reaktion på
            detta.
          </note>
          <note n="3e1b5efb">
            Det är dock inte bara USA som sviker. Även traditionellt FN-vänliga
            länder börjar sända ut fel signaler genom att skära i sina biståndsbudgetar.
            Här utgör
          </note>
          <note n="981e9fce">
            Sverige inte något undantag. De kraftiga nedskärningar som gjorts
            under senare år av både den förra och den sittande regeringen
            vad gäller biståndsbudgeten är minst sagt oroväckande.
          </note>
          <note n="9e2b6257">
            1-procentsmålet har i praktiken övergetts. I dag är vi nere på
            mindre än 0,9 %, och genom den frysning av biståndet fram till
            1998 som den socialdemokratiska regeringen i våras drev igenom
            kan vi komma att hamna under FN:s uppsatta mål, 0,7 %.
          </note>
          <note n="330476ec">
            Den budget som riksdagen beslutade om under vårriksdagen innebar
            att det multilaterala biståndet via
          </note>
          <note n="01854f9e">
            FN-organ nu minskar med 120 miljoner kronor. Det drabbar bl.a.
            Unicef, UNHCR och IPPF. Den svenska regeringens senfärdighet och
            olika förbehåll beträffande vädjanden från FN, exempelvis när
            det gällde att svara på FN:s vädjan att ta emot flyktingar från
          </note>
          <note n="07294698">
            Bosnien, rimmar illa med Sveriges traditionellt FN-
          </note>
          <note n="8954ec2c">
            vänliga inställning.
          </note>
          <note n="ae2a6808">
            Den bästa födelsedagspresent som FN kunde få vore att medlemsländerna
            äntligen bestämde sig för att fullt ut ställa upp på sin egen
            organisation. Det borde av alla medlemsländerna uppfattas som
            en moralisk förpliktelse att göra så.
          </note>
          <note n="170ef006">
            Den skrivelse som regeringen överlämnat till riksdagen om FN
            inför framtiden innehåller många bra tankar och idéer. Skrivelsen
            slutar med följande ord:
          </note>
          <note n="aa56f1e4">
            "Regeringen ser det multilaterala samarbetet som det viktigaste
            instrumentet för att komma tillrätta med de stora överlevnadsfrågorna.
            Därför förblir Sverige en aktiv FN-medlem. Därför stödjer Sverige
            helhjärtat multilateralismen som inte bara en fråga om solidaritet,
            utan i hög grad ett uttryck för det upplysta egenintresset. Därför
            skall Sveriges stöd för FN:s idéer och verksamhet vara konkret,
            betydande och orubbligt."
          </note>
          <note n="75553858">
            Det är ord som förpliktar. För att omsätta orden i handling duger
            det inte att genomdriva kraftiga nedskärningar i biståndsbudgeten.
            Det är att ge fel signal.
          </note>
          <note n="15dd99c4">
            Även om FN hos allmänheten fått stå för mycket av misslyckande
            och av bristande effektivitet är det viktigt att framhålla, inte
            bara vid ett 50-årsjubileum utan ständigt, vad FN varje dag uträttar
            för miljontals människor.
          </note>
          <note n="11155e7f" type="speaker">
            Anf. 6 BJÖRN SAMUELSON (v)
          </note>
          <note n="1c088e2c">
            Fru talman! Förenta nationerna föddes ur en världsbrand. Syftet
            med organisationens tillkomst var att förhindra en ny sådan. Krigen
            skulle upphöra och freden skulle bevaras. Målsättningen var vällovlig.
          </note>
          <note n="22476cf2">
            Organisationens deklaration om mänskliga rättigheter och många
            andra av dess konventioner och deklarationer var till innehåll
            och form helt och hållet oantastliga.
          </note>
          <note n="29234ceb">
            Trots färska minnen, bittra erfarenheter och oläkta sår från
            det nyss utkämpade kriget och trots alla fredsproklamationer ifrågasattes
            inte det viktigaste:
          </note>
          <note n="0414caa3">
            militarismen. Resultatet blev fred under kapprustning och terrorbalans
            när det gällde stormakterna samt konflikter, krig, svält och folkmord
            när det gällde små stater och nationer. Det kalla kriget innebar
            militarism av världsmåttstock. Där löstes konflikter mellan stormakter
            ofta genom krig - krig mellan små stater eller mellan parter i
            ett inbördeskrig.
          </note>
          <note n="b5973ce8">
            Till tidens vokabulär hörde termer som
          </note>
          <note n="310c0bdc">
            "begränsade krig" eller "krig genom ombud" - termer bakom vars
            mask av förment fredsvilja som, när vi i dag ser den i den ursinniga
            kapprustningens perspektiv, inte kan te sig som något annat än
            ett cyniskt spel med folkens nationella självbestämmanderätt,
            med människors rätt till liv, frihet och egendom - just de värden
            som FN är skapat för att försvara.
          </note>
          <note n="34a0a4fe">
            Vilka slutsatser kan vi dra av en historisk resumé
          </note>
          <note n="710b18aa">
            av det slaget?
          </note>
          <note n="4b38670c">
            Det är inte Förenta nationerna som skall lastas för det jag nyss
            beskrev. Felet ligger inte hos FN. Alla torde vara ense om att
            det inte är något fel på de ambitioner som formulerats när det
            gäller FN:s yttersta mål och syften. Hotet mot freden, uppkomsten
            av krig i olika hörn av världen samt åsidosättandet av
          </note>
          <note n="bc55c855">
            FN:s deklarationer och konventioner kan självfallet inte skyllas
            på FN.
          </note>
          <note n="46c9c1b4">
            Jag drar upp dessa skenbara självklarheter därför att det ibland
            i debatten hävdas att FN är maktlöst, att
          </note>
          <note n="31134b7e">
            FN är svagt och att slutsatsen kan dras att man lika gärna kan
            lägga ner FN. Organisationen kan ändå inget göra, sägs det. Men
            den slutsatsen är grovt felaktig, därför att offret, inte gärningsmannen,
            anklagas.
          </note>
          <note n="11880263">
            För att bli klar över detta räcker det med att man frågar: Vilka
            är det som försvagar FN? Vilka är det som till följd av FN:s organisatoriska
            uppbyggnad utövar det verkliga inflytandet över organisationens
            handlande och ingripanden i olika delar av världen?
          </note>
          <note n="501be0dd">
            Vilka är de? Vilka är det som inte fullgör sina ekonomiska åtaganden
            när det gäller FN? Vem gör FN
          </note>
          <note n="d3298816">
            svagt?
          </note>
          <note n="3c41b4f5">
            Här räcker det inte med att bara konstatera brottet.
          </note>
          <note n="a9010f7d">
            Här handlar det också om att utpeka gärningsmannen och om att
            peka på orsaken till brottet.
          </note>
          <note n="543f6146">
            Svaret på samtliga frågor som jag har ställt är ett och samma:
            Det är stormakterna. Det är stormakterna som i säkerhetsrådet
            är beväpnade med den dubiösa vetorätten. Det är stormakterna som
            i kraft av sitt veto ofta låtit krigen fortgå. Det är stormakterna
            som inte fullgjort, och fortfarande inte fullgör, sina ekonomiska
            skyldigheter. Det är stormakterna som har drivit sitt spel över
            de mindre nationernas huvuden med människors liv, hus, hem och
            personliga säkerhet som insats. Det är när man blickar tillbaka
            på efterkrigshistorien inte utan att man kommer att tänka på Bertolt
          </note>
          <note n="fdbec1ee">
            Brechts ord: "De stora skriver traktater. Lille man skriv ditt
            testamente."
          </note>
          <note n="e4a8e449">
            Sedan det kalla kriget tagit slut, har vi inträtt i en ny historisk
            epok. Vi har inträtt i den så pass nyligen att vi ännu inte har
            kunnat namnge den. Under den nya epok som vi nu lever i har missförhållandena
            i den tidigare epoken blivit mycket tydliga. Borta är en rad illusioner
            och ideologiska föreställningar som hör det förflutna till. Vi
            kan se klarare på det förgångna.
          </note>
          <note n="4203bbd7">
            Det finns viktiga slutsatser att dra av det förflutna, slutsatser
            som kan ha avgörande betydelse för framtiden. Det kalla kriget
            medförde en sorts praxis när det gällde att lösa konflikter som
            ofta ledde till att FN
          </note>
          <note n="85601731">
            bara fick, och kunde, ingripa i olika konflikter på ett sådant
            sätt att dessa egentligen inte löstes utan endast ledde till låsningar
            och till att konflikter permanentades. Dessa låsningar blev inte
            sällan så hårda att de ledde till lokala krig. Det var låsningar
            som inte helt och hållet tilläts brista, eftersom detta skulle
            ha lett till öppna stormaktskonflikter. Några exempel på detta
            är utvecklingen i Nordkorea, Kuba med sitt läge mellan
          </note>
          <note n="9d6e7b0b">
            USA och Sovjetunionen - ett läge som tillspetsades alldeles särskilt
            i samband med Kubakrisen - samt situationen i Berlin under det
            kalla kriget.
          </note>
          <note n="ff831f24">
            FN:s politik dikterades av förhållandet mellan stormakterna.
            FN var vid vissa tillfällen så förlamat av stormakternas hållning
            att man faktiskt aldrig kom i närheten av att ingripa i efterkrigstidens
            stora konflikter. Exempel på detta är Kubakrisen och Vietnamkriget.
          </note>
          <note n="2f2020ff">
            Det kalla kriget innebar ett permanent spänningsförhållande mellan
            stormakterna USA och Sovjetunionen. Det var ett spänningsförhållande
            som präglade hela världspolitiken och som alla stater och nationer
            var tvungna att på ett eller annat sätt förhålla sig till. Det
            kalla krigets motsättningar kom att i sig utgöra ett världssystem
            utifrån vilket alla stater och nationer utformade sin in- och
            utrikespolitik, antingen på någondera sidan i denna motsättning
            eller genom att proklamera sig som alliansfria och neutrala. Detta
            var "pocket och tvunget".
          </note>
          <note n="dd16f7fb">
            Detta tillstånd har nu sedan några år upphört. Det kalla kriget
            har upphört. Det kalla krigets motsättningar är borta. Vi är inne
            i en ny epok. Några har i och med det kalla krigets slut talat
            om historiens slut och betraktat detta slut som en seger för vad
            man kallar "den liberala kapitalismen".
          </note>
          <note n="591c9ebb">
            Det är i så fall en mycket egendomlig seger och ett beklagligt
            slut på historien. Vad vi har kunnat iaktta är ju - förutom den
            ekonomiska, politiska, moraliska och kulturella kollapsen i det
            forna Sovjetunionen -
          </note>
          <note n="6780ee8b">
            hastigt uppflammande krigshärdar världen över, massarbetslöshet
            i den industrialiserade världen, tickande miljöbomber i form av
            avfall från kärnvapenrustning och kärnkraftverk, krympande ozonskikt
            osv.
          </note>
          <note n="2c417905">
            Klyftan mellan rika och fattiga i den industrialiserade världen
            och mellan rika och fattiga länder fördjupas i accelererande takt.
            När det kalla krigets skugga, som överflyglat det mesta av internationell
            politik försvann, blev en rad tidigare förträngda problem synliga.
          </note>
          <note n="c3fee666">
            Av detta kan vi dra slutsatsen att Förenta nationerna behövs
            mer än någonsin. Vi måste också dra slutsatsen att stormakter
            inte kan tillåtas att dominera
          </note>
          <note n="b34cc500">
            FN, oavsett om de är en eller flera. Vi har även efter det kalla
            krigets slut sett hur stormaktsinititerade och stormaktsdominerade
            FN-operationer har kommit till korta.
          </note>
          <note n="9c76c1b2">
            De svåra miljöproblemen - kärnvapennedrustningen och kärnvapenproven
            inräknade - måste tas på allvar. Kärnvapenproven måste upphöra.
            Dessa frågor är av internationell karaktär. Därför behövs det
            ett
          </note>
          <note n="7d8a3e93">
            FN. Därför behövs det ett globalt verktyg. Men det kan inte vara
            ett stormakternas FN, utan ett FN som ger de fattiga folken den
            plats och den demokratiska röst i världen som de har all rätt
            till.
          </note>
          <note n="8a2eea17">
            Avslutningsvis vill jag säga att den i januari presenterade Carlsson-Ramphal-kommissionens
            idéer är väl värda ett studium och en omfattande debatt just i
            vår osäkra tid. Den visar att FN
          </note>
          <note n="bc111383">
            behövs, om än i förändrat skick. Organisationen behövs om vi,
            som författaren och poeten Arnold
          </note>
          <note n="1fdb88e5">
            Ljungdahl, vill "rycka tömmarna ur den blinde körsvennens händer
            i hans färd mot avgrunden".
          </note>
          <note n="5ebcb8e9" type="speaker">
            Anf. 7 BODIL FRANCKE OHLSSON (mp)
          </note>
          <note n="0d9e2d83">
            Fru talman! Som jag uppfattade utrikesministern, talade hon om
            skatt på valutatransaktioner. Ingvar
          </note>
          <note n="2987a033">
            Carlsson har i ett tal i FN i natt sagt att en internationell
            skatt på valutaöverföringar bör införas och att FN
          </note>
          <note n="306c2545">
            skall få inkomsterna av skatten. Det handlar alltså om att införa
            en internationell avgift på valutaöverföringar och ge pengarna
            till FN.
          </note>
          <note n="bb184de4">
            Detta skulle verkligen hjälpa FN, som har
          </note>
          <note n="5fe2567a">
            30 miljarder i skulder och som inte har några möjligheter att
            låna pengar i banker. Det skulle göra FN
          </note>
          <note n="96960c40">
            starkare, och FN skulle slippa vara beroende av medlemsländernas
            bidrag. Det skulle ha en lugnade effekt på penning- och valutamarknaden.
            Särskilt små länder är betjänta av att vettiga spelregler införs
            på den snabbt växande valutamarknaden.
          </note>
          <note n="8c678ece">
            Jag vill naturligtvis speciellt tacka statsministern som i natt
            i sitt tal har anslutit sig till Miljöpartiets krav på en internationell
            valutaavgift. Den frågan har vi drivit länge och i många debatter
            utan att få gehör för den. Vi ser fram emot att i en parlamentarisk
            utredning få arbeta fram ett förslag till en internationell valutaavgift.
            Vi hoppas på en extra snabb utredning för FN:s skull.
          </note>
          <note n="b44e7ce3">
            I inledningen till "FN för framtiden" står det att ett stärkt
            och förnyat Förenta nationerna är en förutsättning för fred och
            säkerhet, för en hållbar utveckling, för social rättvisa och för
            ett liv i värdighet för alla människor. I inledningen av FN-stadgan
            sägs ungefär samma sak, fast med andra ord och längre meningar.
            I
          </note>
          <note n="5e171b80">
            bägge texterna handlar det om den vanliga människans vanliga
            vardag - trots att den ursprungliga idén var FN som en organisation
            länder och stater emellan för att genom organiserat samarbete
            och diplomati förebygga krig och åstadkomma en hållbar fred. Den
            enskilda människan poängteras också särskilt i regeringens skrivelse.
          </note>
          <note n="c459d599">
            I FN-dokument och konventioner står den enskilda människan också
            i förgrunden, liksom i de många konventionerna om mänskliga rättigheter.
            Det handlar t.ex. om konventionen om medborgerliga politiska rättigheter
            från 1966 eller barnkonventionen från
          </note>
          <note n="6a45946d">
            1989. I samband med miljökonferensen i Rio 1992
          </note>
          <note n="16049228">
            sades det också direkt att människan står i centrum för strävandena
            mot en hållbar utveckling. Jag kan räkna upp många konventioner
            av det slaget.
          </note>
          <note n="e044201d">
            Det finns inga politiska och militära förutsättningar för ett
            storkrig i dag. Hotbilden har förändrats. Det är inte starka militära
            försvar som skapar stabila länder, utan det åstadkoms genom en
            framgångsrik kamp mot fattigdom och sociala orättvisor och mot
            problem som har med jordens överbefolkning att göra. Det har också
            med överutnyttjande av naturresurser och med förstöring av natur
            och miljö att göra. Det har med det s.k. demokratiska underskottet
            och med mänskliga rättigheter att göra.
          </note>
          <note n="6f4abdec">
            Allt detta finns redan inom FN:s verksamhetsfält.
          </note>
          <note n="d5eaee45">
            Men det behövs pengar, och det är brist på pengar inom FN. Ett
            FN som inte kan agera starkt och kraftfullt löper stor risk att
            försvagas och marginaliseras.
          </note>
          <note n="48522a84">
            Den risken påpekar regeringen i sin skrivelse. Resultatet kan
            i förlängningen bli att andra tar över FN:s biståndsarbete.
          </note>
          <note n="4bbbfbf5">
            Det FN-arbete som får den största uppmärksamheten och blir mest
            känt för allmänheten är insatserna på krigsskådeplatserna.
          </note>
          <note n="e2bab0f4">
            Det är ett svårt och ofta inte särskilt framgångsrikt arbete.
            Det är starkt kritiserat, och mycket orättvist kritiserat.
          </note>
          <note n="16248d5b">
            För att bilägga en konflikt på fredlig väg fordras att alla i
            konflikten inblandade parter verkligen önskar en fredlig avveckling
            utan nya konfliktskapande villkor eller förbehåll. Man skall här
            komma ihåg att FN-
          </note>
          <note n="becac456">
            medlemmarna trots allt har skrivit under en stadga som de inte
            rättar sig efter, vilket FN knappast kan lastas för.
          </note>
          <note n="e04ff935">
            Det talas i skrivelsen också om att Sveriges aktiva engagemang
            i FN utgör en hörnsten i svensk utrikespolitik och att FN-arbetet
            också i fortsättningen ges en central roll i svensk utrikespolitik.
            Vi i Miljöpartiet anser att detta är oerhört viktigt, att det
            stöd Sverige ger skall gå direkt till FN utan omvägar.
          </note>
          <note n="cc208b2a">
            I skrivelsen står det: Den Västeuropeiska unionen
          </note>
          <note n="a0fcb6b1">
            VEU har goda förutsättningar att tillhandahålla personal och
            resurser för fredsbevarande operationer i
          </note>
          <note n="b0d2ccbd">
            FN:s regi. Regeringen önskar medverka till att så sker. På grundval
            av Sveriges observatörsskap finns beredskap att i vissa fall delta
            med personal.
          </note>
          <note n="29edf90e">
            Miljöpartiet har hela tiden ansett att observatörsskapet i VEU
            inte är förenligt med Sveriges uttalade alliansfrihet och den
            neutralitet som det talas om i texten.
          </note>
          <note n="95f7f260">
            Jag vill fråga utrikesministern om det inte vore bättre att Sverige
            har direktkontakt med FN när det gäller just fredsbevarande insatser.
            FN är ju inne i en reformeringsprocess just nu och är också ekonomiskt
            svagt. Det handlar om att Sverige går omvägen via en europeisk
            militär försvarsunion, en ganska stark försvarsunion. Finns det
            inte stor risk att FN här också marginaliseras?
          </note>
          <note n="55458234">
            FN:s finansiella kris slår hårt på viktiga akuta områden som
            borde prioriteras. Jag tänker på arbetet med de internationella
            krigstribunalerna som skall undersöka anklagelserna om folkmord
            bl.a. i f.d.
          </note>
          <note n="50358909">
            Jugoslavien.
          </note>
          <note n="25dd9f5e">
            Ett resultat av krisen är utredningen om massakerna i det skyddade
            området i Srebrenica. Den måste läggas ned. Ett annat resultat
            av krisen är att utredningen om invasionen av ett serbkontrollerat
            område i
          </note>
          <note n="c41830b8">
            Kroatien i augusti också måste läggas ned. Hittills har man åtalat
            43 personer.
          </note>
          <note n="421b3fba">
            Den första rättegången angående krigsförbrytelser på Balkan startar
            ändå som planerat i november. Att ställa in den skulle skada det
            förtroende som FN har som en oberoende och opartisk organisation,
            den enda där ett krigsoffer kan få upprättelse gentemot dem som
            har förbrutit sig mot henne eller honom.
          </note>
          <note n="40de913c">
            I går när jag var ute och talade om FN träffade jag en bosnier
            som på en videofilm hade stormningen och erövrandet av hans hemby.
            Han hade funderat på att lämna den till tribunalen, men han vågade
            inte av rädsla för att hans familj var med på filmen och kunde
            bli igenkänd. Han menade att det är farligt vittna i dag, men
            han är inte rättslös, därför att en dag är det möjligt. Vad han
            kände var inte hämnd utan ett lugn över att rättvisa kan skipas,
            att svåra brott blir bestraffade.
          </note>
          <note n="077ddfe3">
            I detta sammanhang, när vi talar om en domstol, vill jag ta upp
            ett krav från Miljöpartiet som vi har ställt i en motion om en
            internationell miljödomstol.
          </note>
          <note n="811d2953">
            Det är en följetong hos Miljöpartiet. Första gången som motionen
            väcktes var 1991 och den andra gången
          </note>
          <note n="f6a3699f">
            1994. I motionen hemställs att inte bara stater utan även organisationer
            skall ha talerätt. Det finns ingen internationell domstol där
            det är möjligt. Det finns många tunga internationella miljöorganisationer
            som skulle välkomna en sådan domstol. Men vi återkommer om detta.
          </note>
          <note n="4b4a6394" type="speaker">
            Anf. 8 INGRID NÄSLUND (kds)
          </note>
          <note n="3463bedb">
            Fru talman! Fru utrikesminister! Ärade kolleger!
          </note>
          <note n="e568b04e">
            FN angår oss alla. Sverige som är ett litet land är beroende
            av FN, men FN är också beroende av Sveriges medverkan. Om FN inte
            hade funnits i dag skulle vi säkert uppfinna det eller dess motsvarighet.
            I samband med FN-dagen och firandet av FN:s 50-årsdag var jag
            i ett gymnasium och träffade ett par klasser för att tala om FN:s
            roll och dess betydelse. En del elever var snara att framföra
            kritiska synpunkter. Och det är inte svårt att kritisera FN. Det
            kan vi göra litet till mans. Eleverna kände väl till att många
            medlemsländer inte betalar sina avgifter till FN och att FN därför
            är i ständig penningknipa. Flera tog fram den kontroversiella
            roll som FN har spelat i f.d. Jugoslavien och menade att förtroendet
            för FN hade skadats allvarligt.
          </note>
          <note n="1a0c57f8">
            Vissa framförde att FN var en koloss på lerfötter och därmed
            mycket inneffektivt. En del trodde sig veta att
          </note>
          <note n="9e4dbec1">
            FN var helt styrt av USA.
          </note>
          <note n="21b44f4c">
            Allt detta låter sig sägas och kan inte utan vidare avfärdas,
            men det är inte hela sanningen om FN. Det finns också mycket som
            talar för att FN är oumbärligt.
          </note>
          <note n="086ed6ad">
            FN:s konventioner om mänskliga fri- och rättigheter borde ständigt
            tas upp i alla sammanhang. Reglerna som finns i FN:s konventioner
            om de mänskliga rättigheterna har enligt författarna sin utgångspunkt
            i tio
          </note>
          <note n="66c48cc0">
            Guds bud, men de är generella och upplevs av människor över hela
            vår värld som något som stämmer med deras övertygelse om hur vi
            skall behandla varandra.
          </note>
          <note n="72b2be05">
            Vi vet att miljoner och åter miljoner barn i Asien lever ett
            ovärdigt liv i slavliknande förhållanden, där de drivs att under
            dagens alla timmar arbeta långt utöver sin kraft och förmåga.
            Andra säljs och utnyttjas som prostituerade, både av sitt eget
            folk och av samvetslösa västerlänningar.
          </note>
          <note n="dd7bc756">
            Men det är inte bara i Asien som barn far illa. Så sent som i
            går läste jag i tidningen om ett tyskt föräldrapar som lämnade
            tre minderåriga barn inlåsta i en källare med bara bröd och några
            konservburkar som de inte ens hade möjlighet att värma upp. Själva
            skulle de resa på semester en vecka och hade tänkt lämna barnen
            åt sitt öde. Detta upptäcktes emellertid av en lärare som saknade
            de tre barnen i skolan.
          </note>
          <note n="2c7edfae">
            Inte ens i vårt eget land tillämpar myndigheter
          </note>
          <note n="5295eb4e">
            FN:s barnkonvention om att alltid sätta barns rättigheter och
            barns bästa i första rummet. Vi behöver bara nämna Evelyn, den
            peruanska lilla flickan, som med all säkerhet skulle ha varit
            utvisad vid det här laget om inte människor och massmedierna hade
            reagerat så häftigt.
          </note>
          <note n="e8b2b0d0">
            Inte minst när det gäller flyktingbarnen upplever vi gång på
            gång hur barnkonventionen nonchaleras på grund av stelbenthet
            i handläggning och brist på inlevelse i barns situation. Jag skulle
            vilja fråga utrikesministern om hon i regeringen vill medverka
            till att vi får en större flexibilitet och verkligen sätter barnkonventionen
            först, den konvention som vi starkt har medverkat till att den
            har antagits av många länder.
          </note>
          <note n="f4dd1465">
            FN:s möjligheter att ingripa för att försvara respekten för den
            enskildes mänskliga rättigheter måste stärkas. Vår vaksamhet får
            aldrig avta när det gäller att upptäcka och beivra förtryck och
            övergrepp mot både enskilda människors rättigheter och etniska
            minoriteters frihet och rättigheter. En ovärdig behandling får
            inte förbigås med tystnad eller accepteras.
          </note>
          <note n="fa561769">
            I FN-stadgan uttalas mycket klart att varje individ, oberoende
            av ras, ålder, kön och intellekt har ett okränkbart värde. Men
            i åtskilliga länder som har ratificerat FN-stadgan förtrampas
            ändå de mänskliga fri- och rättigheterna gravt. I många FN-anslutna
            länder råder diktatur. Medborgarna har inte rätt att verka politiskt
            och fritt uttrycka sina åsikter. Vi måste tyvärr konstatera att
            kvinnor förtrycks och diskrimineras i många FN-länder. Diskriminering
            är snarare regel än undantag trots konventionen om avskaffande
            av all diskriminering av kvinnor, och vårt eget land kan inte
            svära sig fritt.
          </note>
          <note n="95de0e85">
            Är då FN ett hopplöst företag? Förhållandena på vår jord kommer
            aldrig att bli fullkomliga, men de kan förbättras. Det är jag
            övertygad om. Jag vill påstå att i många avseenden har viktiga
            framsteg gjorts, och
          </note>
          <note n="5caba797">
            FN har tillsammans med andra goda krafter spelat en viktig roll.
            Barnadödligheten har halverats i uländerna sedan 1960. Tre miljoner
            barn räddas till livet varje år tack vare vaccinationer genomförda
            av
          </note>
          <note n="4cfb1181">
            FN:s barnfond Unicef och Värdshälsoorganisationen.
          </note>
          <note n="987c7c21">
            Ideella organisationer och missionsarbetare har tillsammans med
            FN bidragit till att 60 % av alla vuxna i u-länderna kan läsa
            och skriva och till att 80
          </note>
          <note n="a2d521e0">
            % av barnen i dessa länder går i skolan. Vi från kristdemokratisk
            sida tror mycket starkt på de ideella organisationernas förmåga
            att nå ut på den allra lägsta nivån och att verkligen bygga upp
            det basarbete som behövs för en stark utveckling.
          </note>
          <note n="c9cee09b">
            Bristen på medel får inte betyda att vaccinationerna och annat
            förebyggande hälsoarbete måste avta.
          </note>
          <note n="85490e2f">
            Bassjukvården måste få fortsätta att utvecklas också i de fattigaste
            länderna. Insatserna för att alla skall få möjlighet att lära
            sig läsa och skriva får inte avta. Alla människor på vår jord
            måste få rätt till en dräglig tillvaro, till vatten och mat och
            till att tillfredsställa sina basbehov. Vi har ett globalt ansvar,
            och Sverige har också tagit på sig ett sådan ansvar på ett föredömligt
            sätt.
          </note>
          <note n="55e5be80">
            Men vi håller väl inte på tröttna på att tillsammans med Norge
            vara världsledande på det här området?
          </note>
          <note n="d9b2b555">
            Jag hör till dem som tror på välsignelsen av att inte bara leva
            för sig själv, varken på det personliga planet eller som nation.
            Jag är bekymrad över de signaler som gavs i samband med förra
            årets biståndsbudget.
          </note>
          <note n="ff181283">
            De inskränkningar som gjordes i biståndsbudgeten tillsammans
            med dem som aviserades fram till 1998
          </note>
          <note n="523ecb26">
            gör att Sverige hamnar farligt nära, kanske t.o.m.
          </note>
          <note n="42a71633">
            under, de 0,7 % som FN för mer än 30 år sedan rekommenderade
            världen att ge i bistånd till världens fattigaste. Omräknat till
            procent kommer biståndet att sänkas från en nivå på mellan 0,93
            % och ända upp till 1,02 %, som vi hade under den förra regeringen,
            till 0,7 % eller ännu mindre under 1988, om inte regeringen kommer
            på bättre tankar.
          </note>
          <note n="48a2ebdd">
            Regeringen har också hotat med en framtida neddragning på 20
            % till FN:s olika utvecklingsorgan om
          </note>
          <note n="5475f0ba">
            FN inte effektiviserar sitt arbete. Det är en ytterst tveksam
            strategi i tider då FN trots sin skröplighet och svaghet ändå
            utgör den enda multilaterala institution med verkligt brett medlemskap
            som har möjlighet till global påverkan.
          </note>
          <note n="04d9f254">
            Socialdemokraterna riktade ofta kritik mot den borgerliga regeringen
            för bristande intresse för FN
          </note>
          <note n="cd597c25">
            och dess verksamhet. Att nu själva hota med neddragning innebär
            att man riskerar att ytterligare begränsa FN:s möjligheter till
            nödvändiga insatser på de ekonomiska och sociala områdena.
          </note>
          <note n="e6dd7ab0">
            Sverige bör även efter 50-årsjubileet och efter presentationen
            av Ingvar Carlsson-kommissionens rapport ha en generös inställning.
            Jag vill fråga utrikesministern om vi kan förvänta oss att detta
            hot inte sätts i verket.
          </note>
          <note n="01fd06d5">
            Anf. 9 Utrikesminister LENA HJELM-
          </note>
          <note n="7d5c5058">
            WALLÉN (s)
          </note>
          <note n="097efabb">
            Fru talman! I denna riksdag har vi en stor uppslutning kring
            FN. Det visar de inlägg som de olika partiernas representanter
            har gjort. Därför blir det kanske inte så mycket till debatt i
            dag, men den kanske blir livligare när vi går in på de mer detaljerade
            och konkreta FN-frågorna.
          </note>
          <note n="40d4cdb2">
            Jag vill ändå göra några kommentarer. Göran
          </note>
          <note n="51695ab7">
            Lennmarker tog upp frågan om att utnyttja de regionala organisationerna
            för att avlasta FN en hel del arbete. Jag delar uppfattningen
            att detta kan vara alldeles utomordentligt bra. Vi har en sådan
            organisation i
          </note>
          <note n="af3a119a">
            Europa, nämligen organisationen för säkerhet och samarbete i
            Europa, OSSE. Samtidigt vill jag peka på att det är viktigt att
            man har FN som paraply också i de sammanhang då de regionala organisationerna
            får ta på sig uppgifter som t.ex. konfliktlösning och humanitära
            frågor. För att kunna garantera en internationell rättsordning
            behövs FN som paraply.
          </note>
          <note n="1f4eefcf">
            Helena Nilsson frågade om de hemska minvapnen.
          </note>
          <note n="4ec8a09b">
            Det var ju en väldig besvikelse när man inte nådde längre i minkonferensen.
            Sverige har lagt ned mycket kraft på denna konferens, som också
            har en svensk ordförande. Jag hade kontakter direkt efter konferensen
            med den svenska ordföranden som nu fortsätter att driva frågan
            på olika sätt. Vi får på inget sätt ge tappt. Sverige försöker
            att under FN:s generalförsamling få till stånd en resolution om
            moratorium för tillverkning av personminor. Om detta är möjligt
            eller inte vet vi än så länge inte, men vi gör försök på olika
            sätt.
          </note>
          <note n="f401938c">
            Jag har naturligtvis all respekt för kraven på att enskilda länder,
            också Sverige i dag, skall gå före i denna fråga. Men vi vet ändå
            att det är med den internationella lagen vi kan hindra att dessa
            hemska vapen utnyttjas på det urskillningslösa sätt av vilket
            vi kan se resultatet i dag. Det som skulle ge effekt är alltså
            ett internationellt förbud. Det behövs också ett omfattande program
            för att röja minor, och det behövs bättre teknologi för detta.
            I detta arbete är Sverige kraftfullt engagerat.
          </note>
          <note n="b1a18c55">
            Karl-Göran Biörsmark frågade om vi har en konstruktiv dialog
            med USA vad gäller bidragen. Det måste jag säga att vi har. När
            jag gjorde ett arbetsbesök i Washington och hade en diskussion
            med min kollega Warren Christopher var denna fråga en av de mycket
            viktiga. Men i den amerikanska administrationen bad man oss gå
            till kongressen, därför att det är där besluten fattas i dessa
            frågor. Det gör vi naturligtvis också, och påverkar kongressmän
            och senatorer. Även EU, som under generalförsamlingen för tre
            veckor sedan hade ett möte med Warren Christopher, har som grupp
            mycket kraftfullt fört denna aktiva dialog med USA.
          </note>
          <note n="9765d35b">
            Till såväl Ingrid Näslund som Karl-Göran Biörsmark vill jag säga
            att jag, med min bakgrund, självfallet beklagar att vi måste hålla
            tillbaka våra biståndsambitioner. Samtidigt måste vi i det här
            sammanhanget, när vi talar om FN, vara realister. Det spelar ingen
            roll hur bra Sverige är - det som är bekymmersamt för världen
            är att de många riktigt rika länderna inte alls har den biståndsvilja
            som vi i Sverige har och att dessa länder i sina budgetar avsätter
            en många gånger lägre andel av bruttonationalprodukten till bistånd
            än vad Sverige gör. Jag tycker att det självfallet är en hederssak
            att inte komma under 0,7 %
          </note>
          <note n="7efc9c55">
            av bruttonationalprodukten. Dessutom hotar Sverige sig inte fram
            i FN - vi har ett konstruktivt samarbete.
          </note>
          <note n="0e463ac3">
            Det är inte fråga om några generella neddragningar.
          </note>
          <note n="ffc6fc03">
            Däremot kan vi säga ifrån när vi ser en felanvändning av resurser,
            och vi måste kunna göra detta också för att kunna se de svenska
            skattebetalarna i ögonen.
          </note>
          <note n="5a5f857d">
            Björn Samuelson tog upp stormakternas särskilda ansvar. Detta
            ansvar vill jag gärna understryka. När man sitter som permanent
            medlem i säkerhetsrådet skall man också ha ett särskilt ansvar
            för finansieringen, för de fredsbevarande sammanhangen och allmänt
            för FN:s idéer.
          </note>
          <note n="7d59ccad">
            Bodil Francke Ohlsson och jag är överens när det gäller nya finansieringskällor,
            och det är bra. Det är nog lättare att vara överens här i Sverige
            än vad det generellt är i världen, men det är bra att vi börjar
            här.
          </note>
          <note n="d4cd1ba4">
            Beträffande Sveriges engagemang i fredsbevarande verksamhet och
            hur vi där samverkar med länderna inom den västeuropeiska unionen
            såsom observatörer, måste man komma ihåg att detta är en praktisk
            samverkan för att vi skall bli effektiva. Vi samverkar ju också
            med NATO-länderna inom PFP på det sättet.
          </note>
          <note n="1b764058">
            Men det är alltid FN som beslutar om de fredsbevarande insatserna,
            och det är FN som ger oss mandat, så dialogen med FN skall verkligen
            fortsätta.
          </note>
          <note n="5d3c9d3b">
            Till Ingrid Näslund vill jag säga att vi i Sverige verkligen
            skall leva upp till barnkonventionen. Detta är en hjärtefråga
            för Sverige. Ingvar Carlsson var en av de som tog initiativet
            till barntoppmötet. Självfallet skall barnkonventionen avspeglas
            i vår lagstiftning, och jag utgår ifrån att riksdagen som ytterst
            är det lagstiftande organet ser till att så också sker. Om tillämpningen
            visar att så inte sker och att lagstiftningen är otydlig får vi
            ha en debatt om detta. Kanske kan vi ändra tillämpningen, annars
            får vi ändra reglerna.
          </note>
          <note n="c31c4be9" type="speaker">
            Anf. 10 GÖRAN LENNMARKER (m)
          </note>
          <note n="cf5a66a4">
            Fru talman! Det blir inte så mycket till debatt, kanske därför
            att enigheten är så stor.
          </note>
          <note n="ccc1bd2d">
            Jag tänkte dock koncentrera mig på några punkter som gäller de
            mera praktiska och nära reformer som kan behövas för att förstärka
            FN. En sådan gäller det som har med fredsbevarande och med personer
            att göra. Det vi har upptäckt är att det behövs en väsentligt
            mycket starkare ledning och kompetens inom FN
          </note>
          <note n="015ed617">
            för att hantera fredsbevarande, humanitära och andra operationer.
            Det kanske är en av de fundamentala lärdomarna från operationen
            nere i f.d. Jugoslavien att detta måste förstärkas. Det hänger
            mycket på FN
          </note>
          <note n="48a463ad">
            självt att kunna göra just detta. Det kräver inte så mycket nya
            resurser i denna del men däremot en fastare organisation och ett
            bättre kunnande.
          </note>
          <note n="28490105">
            Operationen i Makedonien är ett exempel på just detta förutseende
            som vi så länge har efterlyst. Det är nästan första gången i världshistorien
            som det har skett en förebyggande operation. Det är klart att
            Makedonien får ju inga rubriker, därför att man just har gjort
            detta. Hur många hundra tusen döda och vilka eländen som har undvikits
            därigenom får vi aldrig veta, därför att om det fungerar så syns
            det inte, men fungerar det inte så är det då det syns.
          </note>
          <note n="e9d7b779">
            Detta att utnyttja Västeuropeiska unionen, som det står i regeringens
            skrivelse, tycker jag är förtjänstfullt.
          </note>
          <note n="bc35a054">
            Också vi i Norden bör hålla i vårt gemensamma samarbete i Nordbat.
            Det kan ju också användas på andra ställen. Vi har ju vunnit goda
            erfarenheter av samarbetet här.
          </note>
          <note n="5006a729">
            Det behövs dock mera pengar till själva operationerna. Förutom
            det jag talade om tidigare, att man skall betala sina räkningar,
            är det klart att avveckling av en del av de FN-organ som inte
            behövs är ett sätt.
          </note>
          <note n="b10edbd2">
            Ett annat är att just utnyttja t.ex. VEU. Det kan bli viktigt
            i framtiden.
          </note>
          <note n="9dc639a2">
            När det sedan gäller beslutsförmågan inom säkerhetsrådet noterar
            jag regeringens skrivning. Som en kommentar skulle jag vilja säga
            att jag tror att man skall vara försiktig dock. Det viktiga nu
            är att inte urholka beslutsförmågan utan verkligen se till att
            det finns en kompetens att snabbt och effektivt genomföra beslut.
            Det tror jag är det allra viktigaste. Hur snabbt man skall gå
            fram är jag inte alldeles säker på. Jag tror inte att det behövs
            flera veton framför allt.
          </note>
          <note n="1ab3cac1">
            Generalförsamlingen bör få en klarare uppgift, kanske färre allmänna
            resolutioner, och bör koncentrera sig mycket på just de mänskliga
            rättigheterna och folkrätten. Det är ju naturligt, för där finns
            alla med.
          </note>
          <note n="f7d94217">
            Det är också naturligt därför att man sätter press på de politiker
            som finns där. Det är inte så roligt att vara minister i en diktatur
            och hålla tal i FN, om man vet att generalförsamlingen faktiskt
            granskar vad man representerar eller snarare vad man inte representerar.
          </note>
          <note n="5de2ed7b">
            Många av dem har ju egentligen ingen demokratisk legitimitet.
            Därför är det bra att det finns en rapportör för mänskliga rättigheter
            som kan ge utförliga rapporter.
          </note>
          <note n="ea2de59a">
            För övrigt har vi moderater föreslagit att vi skall göra samma
            sak här i riksdagen, framför allt i samband med behandlingen av
            biståndsbetänkandet. Vi skulle få ett hårdare tryck inom FN-systemets
            ram.
          </note>
          <note n="ce0ac5eb">
            Till Björn Samuelson, som tog upp frågan om
          </note>
          <note n="3291c719">
            Kuba, skulle jag vilja säga att det finns en mycket enkel lösning
            på Kubaproblemet. Det vore faktiskt att diktatorn avgick och Kuba
            blev en demokrati. Det är så Kubaproblemet skall lösas.
          </note>
          <note n="b77f36ad">
            Fru talman! Jag vill också något ta upp något om detta med världshandel
            och regional organisation. Vi i
          </note>
          <note n="167ac112">
            Europa bygger starka regionala organisationer på handelns och
            ekonomins områden samt även på säkerhetspolitikens område m.fl.
            Dessa organisationer börjar byggas upp på många olika håll i världen.
            Nu är det viktigt att se till att de här organisationerna blir
            steg på vägen mot en global frihandel och att de inte kommer att
            uppfattas som handelsblock som avskärmar och står emot varandra.
            Här har ju FN och den nya världshandelsorganisationen en mycket
            central uppgift att se till att våra regionala strävanden, som
            är så oerhört viktiga, blir ett steg på vägen mot det globala,
            inte ett steg som förhindrar detta.
          </note>
          <note n="c6227da4">
            Låt mig slutligen något kommentera frågan om skatt på överföring
            av kapital. Jag vill erinra om att de stora nettomottagarna av
            kapital är u-länderna. Om
          </note>
          <note n="81c0a4ed">
            Vietnam skulle betala 1 % i skatt på kapitalöverföring, skulle
            det motsvara ungefär Sveriges bistånd till
          </note>
          <note n="c040d8f3">
            Vietnam. Svenska staten är en av de största nettoupplånarna av
            internationellt kapital. Vi kan ju räkna ut vad det skulle betyda
            för statsbudgeten om vi införde skatt på sådant kapital. Mycket
            av pengarna är för övrigt pensionspengar som rör sig, så det skulle
            ju också få sina konsekvenser. Jag tror inte att det vore en framgångsrik
            väg. Det skulle framför allt drabba de u-länder som tar emot huvuddelen
            av det kapital som rör sig i världen.
          </note>
          <note n="91ff4261" type="speaker">
            Anf. 11 HELENA NILSSON (c)
          </note>
          <note n="573db242">
            Fru talman! Jag delar helt utrikesministerns uppfattning att
            vi inte får ge tappt när det gäller att få till stånd ett internationellt
            förbud mot antipersonella minor.
          </note>
          <note n="eaa201c5">
            Det är ofta barn som drabbas, barn som är ute och leker utanför
            de hus där de bor eller barn som är ute på fälten tillsammans
            med sina nära för att söka efter mat. Det är det som gör att vi
            väldigt intensivt måste fortsätta detta arbete.
          </note>
          <note n="d10a18bf">
            Jag delar också uppfattningen om vikten av minröjning och att
            det måste satsas resurser för att få till stånd minröjning i de
            länder som är drabbade.
          </note>
          <note n="1c51a832">
            Däremot tycker jag och vi i Centerpartiet att ett enskilt land
            skulle kunna gå före genom att få till stånd ett förbud.
          </note>
          <note n="079f1cf4">
            Vi i Sverige har nästan 30 års erfarenhet av fredsbevarande FN-aktioner.
            Det som svenska medborgare i FN-tjänst har gjort för enskilda
            människor och katastrofområden är stortartat. De som deltar eller
            har deltagit i insatser i FN-regi har ju tagit ansvar för en fredlig
            utveckling av vår värld. Deras kunskaper och erfarenheter bör
            vårt land sätta bättre värde på, exempelvis inom totalförsvaret
            och utbildningsväsendet.
          </note>
          <note n="1aa27764">
            Men även om det varit en aldrig så framgångsrik fredsbevarande
            eller fredsframtvingande FN-mission, så är det ju ett misslyckande
            därför att det visar att en konflikt har fått gå så långt att
            det har lett till en väpnad konflikt mellan länder eller inom
            länder. Därför är det viktigt, som det står i skrivelsen från
            regeringen, att FN-systemet etablerar former för tidig konflikthantering.
            Det gäller alltså att kunna agera så tidigt att inte en väpnad
            konflikt utvecklas.
          </note>
          <note n="577606ce">
            FN-systemet bör också kunna samverka med regionala organ. Där
            delar jag utrikesministerns uppfattning att för Europas del är
            OSSE ett viktigt regionalt organ som jobbar just med konflikthantering
            men också att FN utgör ett paraply för dessa aktioner.
          </note>
          <note n="b167b2b6">
            På grund av att FN-operationer har fördröjts just för att få
            till stånd olika trupper och styrkor har akuta konflikter hunnit
            fördjupas. Rwanda är ett tragiskt exempel på detta. Därför stöder
            vi i Centerpartiet att en särskild FN-styrka inrättas för att
            snabbt kunna agera om militära insatser blir nödvändiga. Detta
            har ju också aviserats i den försvarsproposition, som
          </note>
          <note n="55a0635d">
            Centern stöder och som betonar försvarets internationella insatser.
            Det gäller såväl militära som civila styrkor. Genom att delar
            av dessa styrkor skall ha extra hög beredskap att rycka ut i FN-insatser
            tar
          </note>
          <note n="53237af4">
            Sverige sitt ansvar för att en FN-styrka snabbt kan bildas.
          </note>
          <note n="73209cf7">
            I måndags möttes presidenterna Clinton och Jeltsin för överläggningar,
            framför allt om den FN-styrka för övervakning av fredsbyggande
            som skall ta över i
          </note>
          <note n="9f2ca305">
            Bosnien efter ett fredsavtal. Det är ytterst viktigt att både
            USA och Ryssland deltar med trupp i en sådan
          </note>
          <note n="536b5521">
            FN-styrka och att vi i Sverige också bör överväga att sända trupp
            om FN ber oss att göra det. Formerna för ledningen av en sådan
            operation samt mandatets innehåll måste vara klarlagda innan Sverige
            fattar sitt beslut.
          </note>
          <note n="ed5cd971">
            Det är viktigt att FN-arbetet fortsättningsvis kommer att ges
            en central roll i svensk utrikespolitik. Där delar jag regeringens
            uppfattning i skrivelsen liksom synen på det multilaterala samarbetet
            för att komma till rätta med de stora överlevnadsfrågorna. Därför
            bör
          </note>
          <note n="4eb49a6b">
            Sverige fortsätta att vara en aktiv FN-medlem och slå vakt om
            FN, Förenta nationerna, som ett globalt verkande organ som får,
            men också inger, respekt för sitt värdefulla arbete.
          </note>
          <note n="9cae32ca">
            Anf. 12 KARL-GÖRAN BIÖRSMARK (fp)
          </note>
          <note n="59cafe5f">
            Fru talman! Jag vill också passa på att uttrycka min glädje och
            uppskattning över den stora enighet som råder här i Sveriges riksdag
            när det gäller att stödja FN. Nu gäller det att försöka vara konstruktiva
            och hitta vägar för att förbättra FN.
          </note>
          <note n="1e83d01c">
            På min fråga när det gällde det ekonomiska stödet svarade utrikesministern
            att vi måste vara realistiska och att Sverige är ett litet land
            i sammanhanget. Det är ju sant. Jag tror att vi står för ungefär
            1,5 % av
          </note>
          <note n="da64ac0d">
            FN:s budget, att jämföra med USA:s 25 %.
          </note>
          <note n="18108988">
            Det är en hederssak att vi inte skall hamna under
          </note>
          <note n="a566f70b">
            0,7 %. Det borde, enligt mitt förmenande, också vara en hederssak
            att inte hamna under 1,0 %. Detta är vad den här riksdagen har
            lovat en gång, vilket vi nu kraftigt har svikit. Vi får tillfälle
            att återkomma till den här debatten.
          </note>
          <note n="d6908876">
            Även om Sverige är ett litet land i det här sammanhanget, tror
            jag att Sverige internationellt sett i många sammanhang har varit
            föregångare och en spjutspets. När Sverige viker från det här
            blir det en signal. Kan Sverige så kan vi, så resonerar man i
            en del länder när det gäller biståndsbudgeten och nedskärningar
            av den.
          </note>
          <note n="ed82e2ef">
            Jag tror att allmänheten till stor del förknippar FN
          </note>
          <note n="153b3b9d">
            med just de blå baskrarna. FN-soldaterna framtonar klarast som
            FN:s redskap. Men FN har så mycket mera på sitt program.
          </note>
          <note n="004bb8b4">
            I går när jag var ute i gymnasieskolorna frågade jag om någon
            kände till något annat än de blå baskrarna och om det var någon
            som kände till något FN-
          </note>
          <note n="89e0e51a">
            organ. Det var ganska tunt med förslag. Man kände dock till FN-organet
            Unicef, men sedan tog det som regel slut. Jag tror att det är
            viktigt att vi nu går ut med bred information om vad FN är. FN
            är inte bara de blå baskrarna, utan det är Unicef, Unesco,
          </note>
          <note n="e24083d8">
            UNHCR osv.
          </note>
          <note n="d2375595">
            Jag tror också att det är viktigt att vi tar fasta på vad Ingvar
            Carlsson-kommissionen skriver om enskilda organisationer. I "Vårt
            globala grannskap" sägs att enskilda organisationer är bra exempel
            på effektiv användning av resurser som står till förfogande. Man
            föreslår ökat gemensamt arbete och finansiering mellan regeringar
            och enskilda organisationer. Det är ett bra förslag, och det skall
            vi följa upp.
          </note>
          <note n="744b0fda">
            FN gör också ett bra arbete när det gäller valövervakning - ett
            viktigt instrument för att förstärka demokratin.
          </note>
          <note n="03f3b726">
            Konferenser har ägt rum. Nästa år är det Habitatkonferens i Istanbul
            om boende. Det är också ett viktigt initiativ.
          </note>
          <note n="b3b11cb6">
            Fru talman! Låt 50-årsjubileet av FN:s bildande bli en nystart
            för organisationen så att informationen kring FN:s arbete fördjupas
            och breddas för att öka förståelsen för vad 50-åringen uträttar
            för människor i dag. Miljoner människor på vår jord får i dag
            bättre levnadsförhållanden tack vare FN. Detta arbete måste intensifieras,
            utökas och bli effektivare - allt för att skapa en fredligare
            värld för kommande generationer.
          </note>
          <note n="e57956b7" type="speaker">
            Anf. 13 BJÖRN SAMUELSON (v)
          </note>
          <note n="a02061fd">
            Fru talman! Dag Hammarskjöld skrev bl.a. om två synsätt på FN:
          </note>
          <note n="de5d9499">
            "Det första är fast förankrat i den beprövade åskådningen hos
            suveräna nationalstater i väpnad tävlan, där det mesta man kan
            förvänta sig på det internationella området är fredlig samlevnad.
          </note>
          <note n="24698c84">
            Det andra räknar med möjligheten till ingripande på många regeringars
            vägnar, som sträcker sig utöver denna utveckling och banar väg
            för högre utvecklade och allt effektivare former av konstruktivt
            internationellt samarbete".
          </note>
          <note n="057dfbd2">
            Detta är mycket tänkvärda ord, och de går bra mycket mer på djupet
            än det senaste inlägget från
          </note>
          <note n="3b92db6e">
            Göran Lennmarker. Dessa problem och frågeställningar återfinns
            i den viktiga Carlsson-Ramphalkommissionens rapport.
          </note>
          <note n="1ffa2b95">
            Vi i Vänsterpartiet anser att kommissionen väl har förvaltat
            Dag Hammarskjölds vision om ett självständigare FN - ett FN som
            syftar till att vara något mera än summan av dess medlemmar. Kommissionen
            har väl insett det ohållbara i säkerhetsrådets nuvarande sammansättning
            och dragit kloka slutsatser därav, så att det inte blir ett forum
            för verbala och diplomatiska - inte sällan resultatlösa - kraftmätningar
            mellan de stater som en gång var andra världskrigets segrarmakter
            och efterkrigstidens stormakter.
          </note>
          <note n="4f79116d">
            Man är realistisk och inser att en förändring av
          </note>
          <note n="22305874">
            FN:s organisation kräver en stabil finansiering av
          </note>
          <note n="aae6e2c9">
            FN:s verksamhet. I det sistnämnda fallet föreslår kommissionen
            en internationell beskattning på affärstransaktioner m.m. som
            görs dagligen, "sekundligen"
          </note>
          <note n="bb417ff7">
            och delar av sekunder. Det skall vara en skatt på alla de transaktioner
            som har gjort den världsekonomiska utvecklingen oförutsägbar,
            vilket vi också drabbas av här i Sverige. Det är en verksamhet
            som omintetgör en ansvarsfull ekonomisk planering.
          </note>
          <note n="4f5bb2fe">
            Om denna form av transaktioner sägs en hel del i
          </note>
          <note n="ff5ef490">
            Carlsson-Ramphal-rapporten. Men i regeringens skrivelse står
            inte mycket att läsa om det här. Därför har jag följande fråga
            till Lena Hjelm-Wallén: Hur avser regeringen att arbeta fram substantiella
            och konstruktiva förslag i de här frågorna? De är nämligen avgörande
            för framtidens resursfördelning och de är en del i grunden för
            en god miljö och en hållbar utveckling.
          </note>
          <note n="4761f2d9">
            Det är viktiga frågor, och jag tycker att riksdagen på alla sätt
            bör informeras om detta och aktivt få ta del i det här arbetet.
          </note>
          <note n="22a864ed">
            Fru talman! Detta är allvarliga frågor, men det finns alltid
            stunder då det blir litet lättare och man får skratta. Att FN
            ständigt är närvarande i vår vardag är det kanske svårt för oss
            politiker och för oss som är intresserade av de här frågorna att
            bevisa. I går när jag var ute på en skola var jag tvungen att
            göra ett toalettbesök. Jag såg en skylt på denna toalett som helt
            plötsligt fick mig att tänka på Agenda 21 och miljökonferensen
            i Stockholm - jag vill minnas att året var 1972 - som handlade
            mycket om vattenfrågor. Vatten är hårdvaluta i dagens värld. Jag
            kom också att tänka på kvinnokonferensen och på jämställdheten.
            På skylten stod: "Spotta ej ut snuset i handfatet. Spola ut det
            i toaletten." Det är fråga om åtta liter vatten för ett hälsofarligt
            leverne. Skylten var undertecknad "Städerskan". Det är säkert
            en kvinna.
          </note>
          <note n="4c4f4955">
            Vi har mycket arbete framför oss. Vi måste ut och arbeta i skolorna.
            Jag märker att det finns ett stort behov av information. Vi måste
            fördjupa och intensifiera debatten om den värld vi lever i - det
            globala samhället. Det går inte att slå mot FN och säga: Lägg
            ner. Vi måste öka kommunikationen och få människor, framför allt
            unga människor, att förstå att de är en del i detta.
          </note>
          <note n="6cd55afb">
            Det får inte vara så, Lena Hjelm-Wallén, att när jag kommer ut
            på en skola där eleverna vet om att jag skall prata om FN att
            de på frågan om vad de associerar Carlsson-rapporten till svarar
            Strindberg och
          </note>
          <note n="ceb7c628">
            Hemsöborna. Det var visserligen i Värmland. Men det är fråga
            om något helt annat.
          </note>
          <note n="8a191e81" type="speaker">
            Anf. 14 BODIL FRANCKE
          </note>
          <note n="b144419d">
            OHLSSON (mp)
          </note>
          <note n="432fe547">
            Fru talman! Jag tänker också tala om vatten. I dagarna har det
            på många riksdagsledamöters bord legat ett resultat av Riokonferensen
            - FN:s konvention för bekämpning av ökenspridningen. År 1977 hade
            FN
          </note>
          <note n="9a81ab98">
            sin första konferens om vatten. Redan 1964 kom
          </note>
          <note n="95ea5c6a">
            Georg Borgströms bok "Gränser för vår tillvaro" ut.
          </note>
          <note n="d49be389">
            På omslaget stod: "Tillgången på jord, vatten och skog är begränsad.
            Därför hårdnar kampen för föda allteftersom nya människomiljoner
            väller fram."
          </note>
          <note n="439d69f4">
            Jag vill tala mycket väl om FN. När jag har tittat litet närmare
            på småsaker har jag upptäckt att det inte bara gäller stora konventioner
            och stora avtal, utan det gäller även ganska små saker som passerar
            ganska obemärkt. FN följer faktiskt upp sina konventioner, även
            direkt praktiskt. I september t.ex. hölls med stöd av FN en konferens
            i Uzbekistan. Syftet med konferensen var att rädda och återskapa
            så mycket som möjligt av Aralsjön, som en gång var världens största
            sjö. När man avledde vatten från bifloderna till stora bomullsodlingar
            i närheten torkade sjön ut, och den har i dag bara en fjärdedel
            av sin forna yta. Det har fört med sig mycket, mycket mera än
            att sjön dog ut och att försörjningsmöjligheterna för fiskarbefolkningen
            försvann. Luften i området har också försämrats så mycket att
            luftvägssjukdomar är mycket vanliga där.
          </note>
          <note n="3b0c9abc">
            FN är utblottat - det vet vi. Det står i skuld till sina fordringsägare.
            Men ändå lyckas FN hjälpa ett land som så dåligt klarar av detta
            stora vattenproblem och som vill börja ta itu med det. Vilken
            annan instans i världen gör det?
          </note>
          <note n="6a30ca3e">
            Detta är ungefär samma fråga som jag ställde när det gällde tribunalen.
            Det finns inte pengar men ändå skall tribunalen hållas.
          </note>
          <note n="d6f9378d">
            När jag tänkte på det här kom jag att tänka på hur det är i vår
            värld i dag. Det mesta i vår värld i dag räknas i pengar. Gotland
            är ett land med hög standard och med bra köpkraft. Ett framgångsrikt
            företag är ett företag som är lönsamt och som har hög vinst som
            kan delas mellan aktieägarna. En människas ställning och anseende
            kan mycket väl vara beroende av hur mycket pengar han tjänar eller
            hur stor den privata förmögenheten är. Det gäller att vara lönsam!
            Är FN
          </note>
          <note n="3c7671f7">
            lönsamt?
          </note>
          <note n="9fa1c61b">
            Ja, jag tror att FN är väldigt lönsamt. Jag tror att det kommer
            att bli ännu mera lönsamt, för krig och konflikter kostar pengar.
            Jag tror att det kostar mycket mer än löner för de observatörer
            och konfliktlösare som är på plats i ett land där en konflikt
            håller på att bryta ut. Jag tror att ett reformerat, effektivt
            FN är så lönsamt att det blir svårt att rikta någon som helst
            kritik mot FN för brist på effektivitet när det gäller budget
            och penninghantering.
          </note>
          <note n="e1d40231" type="speaker">
            Anf. 15 INGRID NÄSLUND (kds)
          </note>
          <note n="f209c79e">
            Fru talman! Jag vill säga till Lena Hjelm-Wallén att jag är glad
            för de svar jag har fått, speciellt när det gäller barnkonventionen
            - vi är fullt överens där.
          </note>
          <note n="ab80d50a">
            Vi är naturligtvis också överens om att vi hårt skall driva kraven
            på effektiviseringar och att vi skall använda all vår kreativitet
            för att hjälpa till. Jag vet att ett arbete påbörjades under förra
            regeringen och att ni fortsätter det med all kraft för att driva
            fram effektiviseringar, och jag hoppas att vi skall vara framgångsrika,
            både för vår egen skull och för FN:s.
          </note>
          <note n="94313fb0">
            Jag vill också ta upp några punkter som jag inte hade tillfälle
            att ta upp i mitt förra anförande.
          </note>
          <note n="58d7a4b1">
            Vi har ju bara en jord, och det är vårt gemensamma ansvar att
            förvalta den så att vi överlämnar den till våra barn och barnbarn
            i minst lika bra skick som det vi själva tog emot den i. För oss
            kristdemokrater är förvaltarskapstanken ett bärande fundament
            i ideologin. FN:s första stora miljökonferens ägde rum i
          </note>
          <note n="3ab5a12c">
            Stockholm 1972, och i Rio 1992 blev en hållbar utveckling ett
            begrepp som vi alla har ansvaret för att förverkliga i vårt dagliga
            liv.
          </note>
          <note n="9fbb9db5">
            Vi kanske tycker att vi står oss bra vid en jämförelse med många
            andra länder när det gäller respekten för mänskliga rättigheter,
            även om vi har påpekat att vi ingalunda är fullkomliga. Om u-länderna
            skulle utnyttja jordens resurser, inte minst dess energitillgångar,
            i lika stor utsträckning som vi tillåter oss själva att göra skulle
            situationen mycket snart bli ohållbar. Därför är det nödvändigt
            att varje medborgare tar ett personligt ansvar för en uthållig
            utveckling både för miljö och mänskliga resurser. Detta vet vi
            att
          </note>
          <note n="8a386399">
            FN driver på många olika sätt och gör det med framgång.
          </note>
          <note n="54d0e52b">
            När FN bildades för 50 år sedan var det efter den smärtsamma
            upplevelsen av allt det mänskliga lidande och den förödelse två
            världskrig hade inneburit. Även om optimismen inte kan ha varit
            allenarådande efter misslyckandet med Nationernas förbund i form
            av andra världskriget insåg ändå ett femtiotal stater nödvändigheten
            av ett globalt samarbete för fred och demokrati. Man hade också
            lärt sig att förödmjukelse av förlorare var den absolut sämsta
            vägen att gå om man ville uppnå en varaktig fred.
          </note>
          <note n="a3f2535c">
            Konflikterna har ändrat karaktär sedan andra världskrigets slut
            och har blivit mer regionala. I allt större utsträckning har interna
            och etiska motsättningar kommit i förgrunden. Död och förintelse
            har i allt högre grad drabbat civilbefolkningen, inte minst kvinnor
            och barn. Oräkneliga barn har lämnats föräldralösa i krigets spår,
            och miljontals människor har drivits på flykten.
          </note>
          <note n="f6c6561c">
            UNHCR har spelat en mycket aktiv roll för att lösa flyktingproblemen
            på olika håll i vår värld och fått
          </note>
          <note n="b34727bc">
            Nobels fredspris både 1954 och 1981 för sitt arbete med flyktingarna
            i Europa och Asien. Det är ett arbete där vi alla måste vara villiga
            att ställa upp när
          </note>
          <note n="20eb7e05">
            UNHCR kallar, och där behöver kanske även vi en uppmaning för
            att inte våra hjärtan skall hårdna.
          </note>
          <note n="5e4c5901">
            Övertygelsen om att större ansträngningar måste göras, bl.a.
            från FN:s sida, för att på ett tidigare stadium komma in och avstyra
            väpnade konflikter växer sig allt starkare - det har redan sagts
            av flera talare.
          </note>
          <note n="51f406fd">
            Mycket mänskligt lidande kunde undvikas om konfliktförebyggande
            åtgärder sattes in på ett tidigt stadium. FN måste bli bättre
            på att identifiera konflikthärdar på ett tidigt stadium och få
            möjlighet att gå in med förebyggande diplomati och demokratiuppbyggande
            åtgärder.
          </note>
          <note n="791e3ccf">
            Jag vill bara till sist nämna den insats som nu görs från Sveriges
            sida i Burundi, där Karl-Göran Biörsmark och även jag har varit
            med och där Kristina
          </note>
          <note n="a3143c46">
            Svensson gör ett mycket fint arbete. Vi har sett hur det gick
            i Rwanda, och den situationen vill vi till varje pris undvika
            i Burundi. Det här tror jag är ett sätt att praktiskt försöka
            åstadkomma fred och försoning innan katastrofen bryter ut.
          </note>
          <note n="32b4114c">
            Anf. 16 Utrikesminister LENA HJELM-
          </note>
          <note n="7d5c5058">
            WALLÉN (s)
          </note>
          <note n="6d7e6d53">
            Fru talman! Björn Samuelson frågade vad som nu händer med den
            kommission som Ingvar Carlsson har lett och om det här blir konkreta
            förslag.
          </note>
          <note n="d3577b90">
            Ingvar Carlssons vistelse i New York den här veckan har syftet
            inte bara att delta i firandet av FN:s
          </note>
          <note n="86e54b0a">
            50 år utan också att sammanträda med stats- och regeringschefer
            från ett stort antal länder för att just arbeta fram konkreta
            förslag. Hur bra vi än skulle göra det här i landet är det viktigt
            att förslagen har en internationell förankring.
          </note>
          <note n="73dcd1db">
            Om utvecklingsbiståndet vill jag säga att Sverige där har varit
            en föregångare. Sverige är fortfarande ett land som många u-länder
            håller fram, just som en förebild. U-länderna inser att även Sverige
            kan ha budgetära problem då och då, men man vet samtidigt att
            Sverige kommer att hålla fast vid FN:s biståndsmål. Vi kommer
            också att göra allt vad vi kan för att uppnå vårt eget mål, som
            ju är 1 % av bruttonationalinkomsten.
          </note>
          <note n="bf0fa459">
            Jag vill sluta den här debatten med ett citat av
          </note>
          <note n="d67e517d">
            Olof Palme. För tio år sedan uttryckte han sig så här:
          </note>
          <note n="176c907b">
            Förenta nationerna måste få lyckas, lyckas i ansträngningen att
            främja fred och nedrustning, lyckas i att förhindra en ekologisk
            katastrof, lyckas i kampen mot hunger och umbäranden. Det finns
            helt enkelt inget alternativ till internationellt samarbete. Endast
            genom förenade ansträngningar kan vi hoppas övergå från gemensam
            fruktan till gemensam säkerhet.
          </note>
          <note n="b136a720" type="speaker">
            Anf. 17 VIOLA FURUBJELKE (s)
          </note>
          <note n="760109a3">
            Fru talman! Det är med stor tillfredsställelse som utrikesutskottet
            tar emot den FN-skrivelse som i dag remitteras till oss. FN:s
            verksamhet har under senare år så gott som dagligen debatterats
            i massmedierna, men det har inte förrän nu funnits motsvarande
            tillfälle för riksdagen till en övergripande idédebatt om
          </note>
          <note n="6029758d">
            FN:s roll i dag och i framtiden. Med FN-skrivelsen som grund
            kan det djupa och långvariga engagemang för FN som finns hos svenska
            folket, här i riksdagen och i regeringen också komma till uttryck
            här i kammaren, och det är bra.
          </note>
          <note n="88a25be1">
            FN-skrivelsen borde inte vara en engångsföreteelse med anledning
            av FN:s 50-årsfirande. FN är kanske det viktigaste av alla de
            internationella organ som
          </note>
          <note n="7f8f8604">
            Sverige verkar inom och förtjänar ett större utrymme i riksdagen.
            Precis som nu sker med vår verksamhet i övriga internationella
            organisationer, t.ex. i Europarådet, Nordiska rådet, OSSE och
            senare i Europaunionen, bör enligt min mening riksdagen också
            få en årlig
          </note>
          <note n="b09c87b9">
            FN-skrivelse med motionsrätt.
          </note>
          <note n="6e19c422">
            Riksdagen skulle därmed få en chans att regelbundet följa och
            debattera de numera snabbt föränderliga förutsättningarna för
            FN:s verksamhet.
          </note>
          <note n="e7cd6052">
            Under det halvsekel som FN har verkat har världen förändrats
            radikalt på i stort sett alla områden och med en alltjämt accelererande
            hastighet. Världen har blivit både större och mindre, och ingenting
            är egentligen sig likt, jämfört med hur det såg ut för 50 år sedan.
          </note>
          <note n="95e70e5e">
            Antalet länder har nästan tredubblats, och världsbefolkningen
            har ökat från 2,5 miljarder människor till över 5 miljarder i
            dag. Tillväxten i industri- och jordbruksproduktion har varit
            enastående. Världsekonomin har ökat sexfalt och världshandeln
            många fler gånger. Medelinkomsten per capita har ökat, men det
            har också klyftan mellan fattiga och rika, inom och mellan länder.
            I dag lever en fjärdedel av världens befolkning i absolut fattigdom.
          </note>
          <note n="139561c3">
            Men världen har också krympt, blivit mindre. I
          </note>
          <note n="144df5f6">
            dag kan vi på några få timmar färdas sträckor som det tidigare
            tog dagar och veckor för oss att färdas. Händelser från världens
            alla hörn serveras oss hemma i vardagsrumssoffan i samma stund
            som de sker ute i världen. Världen kan med rätta beskrivas som
            den globala byn.
          </note>
          <note n="900e1bff">
            Vi är mycket mer beroende av varandra än tidigare. Ekonomiska
            transaktioner och kapitalflöden över gränserna men också miljöproblem
            och andra globala hot gör ett närmare internationellt samarbete
            nödvändigt.
          </note>
          <note n="78b5e967">
            Världen har förvisso gjort framsteg, men tillvaron är ändå mycket
            osäker och otrygg för många människor på vår planet.
          </note>
          <note n="0f007877">
            Den dominerande uppgiften för FN har under dess hittillsvarande
            50 år varit att försöka förhindra krig och konflikter. Efter det
            kalla kriget har förväntningarna på FN i det här avseendet vuxit
            lavinartat. Medlemsländernas förväntningar på FN-organisationen
            har tyvärr inte åtföljts av nödvändiga resurser för att lösa uppgifterna.
          </note>
          <note n="e6d458dd">
            Trots de svårigheter och misslyckanden som FN
          </note>
          <note n="ce2ec7fb">
            har fått vidkännas är FN:s sammantagna insatser under de här
            50 åren imponerande. Som fru talmannen tidigare sade i sin inledning,
            har FN faktiskt bidragit till fredlig lösning av 145 lokala och
            regionala konflikter.
          </note>
          <note n="d9829028">
            FN:s utvecklingsarbete och humanitära arbete har hittills inte
            fått den uppmärksamhet det förtjänar och inte heller de resurser
            som verksamheten kräver.
          </note>
          <note n="270160ed">
            Verksamheten bygger i dag på frivilliga bidrag, men de har sannolikt
            räddat långt fler människoliv än de av säkerhetsrådet beslutade
            aktionerna för fredsbevarande och fredsframtvingande verksamhet.
            Tack vare
          </note>
          <note n="032c4cec">
            FN har 3 miljoner barn varje år kunnat räddas till livet, och
            1,3 miljarder människor har i dag tillgång till rent dricksvatten.
          </note>
          <note n="0e2f66cc">
            FN är engagerat i miljöfrågor, befolkningsfrågor, mänskliga rättighetsfrågor,
            nedrustningsfrågor och på många andra områden. Det här är insatser
            som sammantaget har bidragit till ett bättre liv för världens
            folk.
          </note>
          <note n="5b719d97">
            I dag finns det en tydlig rågång mellan FN:s arbete för utveckling
            och humanitära insatser å ena sidan och säkerhetsrådets arbete
            för fred och säkerhet å andra sidan. Den uppdelningen är inte
            längre gångbar.
          </note>
          <note n="26ba1dab">
            Hoten mot fred och säkerhet har kraftigt ändrats.
          </note>
          <note n="1fbc5bbf">
            Konfliktbilden ser inte ut på samma sätt. Det är inte längre
            regeringars fiendskap som utgör konfliktorsaken, utan det är att
            folkgrupper inom länder är socialt och ekonomiskt eller etniskt
            och religiöst diskriminerade. Av 82 krig som pågick under perioden
            1989-
          </note>
          <note n="f83716ee">
            1992 var 79 konflikter av det här slaget.
          </note>
          <note n="67aa1e0c">
            Säkerhet kan inte upprätthållas med vapen och militär i den här
            typen av konflikter. För att möta de nya hoten måste FN hitta
            nya instrument. Carlssonkommissionens rapport Our Global Neighbourhood
            utgör ett av de mest genomarbetade bidragen i det här avseendet.
          </note>
          <note n="210a088a">
            Ekonomiska och sociala orättvisor liksom etnisk och religiös
            diskriminering måste i framtiden ses i ett säkerhetspolitiskt
            perspektiv. Rågången mellan säkerhetsrådets arbete och de humanitära
            organisationernas och utvecklingsorganisationernas arbete måste
            upphöra. Världssamfundet måste fås att se den tickande sociala
            bomben och göra allt för att desarmera den innan den exploderar.
          </note>
          <note n="49381b31">
            Att, som nu, vänta tills en konflikt brutit ut kostar, förutom
            allt mänskligt lidande, oerhörda summor pengar. Att ingripa tidigt,
            innan en konflikt bryter ut, medan parterna fortfarande kan tala
            med varandra, att analysera orsakerna, att medla och kanske, om
            det visar sig nödvändigt, bistå ekonomiskt till social och ekonomisk
            utveckling - det måste bli FN:s högst prioriterade uppgift i framtiden.
          </note>
          <note n="a260af02">
            Fru talman! FN:s 50-årsjubileum innebär ett tillfälle för oss
            och för världssamfundet att med nya kunskaper och med ambitiösa
            förslag som bas ta ut en ny kompassriktning, formulera nya mål
            och metoder i syfte att skapa en bättre värld för kommande generationer.
            Med utgångspunkt från den nu avgivna FN-
          </note>
          <note n="0ae72022">
            skrivelsen kommer utrikesutskottet att ge ett bidrag i den processen.
          </note>
          <note n="c215ce20">
            Överläggningen var härmed avslutad.
          </note>
          <note n="ec7bc774">
            Skrivelsen bordlades.
          </note>
          <note n="cac69ab0">
            3 § Justering av protokoll
          </note>
          <note n="5f201983">
            Justerades protokollen för den 17, 18 och 19 oktober.
          </note>
          <note n="fb05f40f">
            4 § Ny riksdagsledamot, m.m.
          </note>
          <note n="5af1c9fb">
            Upplästes och lades till handlingarna följande från valprövningsnämnden
            inkomna
          </note>
          <note n="bfee8e55">
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note n="a55e0a3a">
            Till valprövningsnämnden har från Riksskatteverket inkommit bevis
            om att Bodil Francke Ohlsson
          </note>
          <note n="d5519356">
            (mp) utsetts till ny ledamot av riksdagen fr.o.m. den
          </note>
          <note n="9b95e9e2">
            23 oktober 1995 sedan Per Gahrton (mp) entledigats från sitt
            uppdrag som riksdagsledamot. Från Riksskatteverket har också inkommit
            ny bilaga till tidigare utfärdade bevis för ersättare för riksdagsledamöter.
          </note>
          <note n="97014904">
            Valprövningsnämnden har denna dag granskat beviset för den nya
            ledamoten och den nya bilagan till bevis för ersättare och därvid
            funnit att de blivit utfärdade i enlighet med 15 kap. 1 § vallagen.
          </note>
          <note n="7f6931ac">
            Stockholm den 24 oktober 1995
          </note>
          <note n="34bc24c8">
            Lars Tottie/
          </note>
          <note n="9fbb0cc2">
            Sven-Georg Grahn
          </note>
          <note n="0478af80">
            5 § Hänvisning av ärenden till utskott
          </note>
          <note n="136efb07">
            Föredrogs och hänvisades
          </note>
          <note n="3c23bb0b">
            Motioner
          </note>
          <note n="483ecbf0">
            1995/96:Fö1-Fö11 till försvarsutskottet
          </note>
          <note n="dffedabf">
            1995/96:Sk4-Sk8 till skatteutskottet
          </note>
          <note n="6c2b5240">
            1995/96:So4-So7 till socialutskottet
          </note>
          <note n="28d21acc">
            1995/96:L5-L8 till lagutskottet
          </note>
          <note n="98e4c964">
            6 § Ny ellagstiftning
          </note>
          <note n="2cbf684c">
            Föredrogs
          </note>
          <note n="c20b9c27">
            Näringsutskottets betänkande 1995/96:NU1
          </note>
          <note n="58aaed6d">
            Ny ellagstiftning (prop. 1994/95:222)
          </note>
          <note n="8e588035" type="speaker">
            Anf. 18 MIKAEL ODENBERG (m)
          </note>
          <note n="741a6e9b">
            Herr talman! Dagens ärende på kammarens föredragningslista är
            näringsutskottets betänkande om ny ellagstiftning. Det är ett
            stort och komplicerat ärende, som handlar om en elmarknadsreform
            vars syfte är att stärka elkundernas ställning genom att åstadkomma
            en fri konkurrens mellan dem som producerar elektrisk energi.
          </note>
          <note n="d04cb139">
            Syftet med denna reform är att vi skall få ett mer rationellt
            utnyttjande av våra resurser och att vi skall kunna tillförsäkra
            kunderna, företag och individer, flexibla leveransvillkor och
            el till lägsta möjliga priser.
          </note>
          <note n="a516559b">
            Det här är ingen framhafsad reform. Tvärtom är den väl förberedd
            och väl genomarbetad. Det arbetet bedrevs länge under bred parlamentarisk
            enighet.
          </note>
          <note n="52b48ca9">
            Inledningsvis medverkade i hög grad socialdemokratin. Man bolagiserade
            Vattenfall, och man tillsatte
          </note>
          <note n="5df63cf8">
            Ellagsutredningen. Arbetet togs sedan över av den nya borgerliga
            regeringen och dåvarande näringsminister Per Westerberg. Våren
            1994 lade regeringen fram ett förslag till en ny ellagstiftning,
            och riksdagen beslöt våren 1994 att genomföra reformen från den
            1
          </note>
          <note n="7f1b64e0">
            januari 1995.
          </note>
          <note n="b1161ae8">
            Trots det här gedigna beredningsförfarandet valde
          </note>
          <note n="830b1f2e">
            Socialdemokraterna vid den tidpunkten att rösta nej till elmarknadsreformen.
            Plötsligt riskerade den nya ellagstiftningen att försvåra en kärnkraftsavveckling.
          </note>
          <note n="2b085d14">
            Plötsligt hotade den glesbygdskundernas ställning.
          </note>
          <note n="5ddf0c8a">
            Plötsligt skulle elmarknadsreformen beröva Sveriges riksdag och
            regering möjligheten att bedriva en aktiv energipolitik.
          </note>
          <note n="58c34b52">
            Efter valet och regeringsskiftet valde den nya socialdemokratiska
            regeringen att riva upp reformen.
          </note>
          <note n="4433ba86">
            Bara tolv dagar före ikraftträdandet uppsköts den på obestämd
            tid. I stället gavs den sittande energikommissionen i uppdrag
            att titta närmare på och utreda de plötsligt påkomna socialdemokratiska
            farhågorna.
          </note>
          <note n="ac48441d">
            Om det här kan sägas två saker, herr talman.
          </note>
          <note n="e240c687">
            Den första kommentaren är att Energikommissionen har fullföljt
            det här uppdraget. I våras presenterade vi i kommissionen ett
            delbetänkande där det framgick att enligt Energikommissionens
            uppfattning påverkar inte elmarknadsreformen förutsättningarna
            för investeringar i ny kraftproduktion. Elmarknadsreformen försvårar
            inte heller möjligheterna till effektivering av elanvändningen.
            Den låser definitivt inte
          </note>
          <note n="bc223f5c">
            Energikommissionen i dess fortsatta arbete. Den gör ingenting
            för att försvåra en aktiv energipolitik -
          </note>
          <note n="2994c161">
            tvärtom gör kanske de nya ekonomiska styrmedlen på en avreglerad
            elmarknad energipolitiken ännu mer verkningsfull än tidigare.
          </note>
          <note n="52d82273">
            Energikommissionen kunde också konstatera att utrikeshandeln
            inte var ett hot utan tvärtom ger oss stora fördelar i form av
            lägre produktionskostnader och bättre miljö. Inte heller fanns
            det några risker för att en avreglering av elmarknaden skulle
            leda till en våldsam export av el som skulle riskera att priserna
            höjdes.
          </note>
          <note n="7129586a">
            Kommissionens slutsats blev att elmarknadsreformen borde genomföras
            och det snarast möjligt.
          </note>
          <note n="e291784a">
            Kommissionen lade fram en del smärre förslag till justeringar
            i den vilande lagstiftningen som regeringen nu tar upp i sin proposition.
            Men det är alltigenom små, närmast kosmetiska förändringar, vilket
            tydligt avslöjar att socialdemokratins invändningar våren
          </note>
          <note n="e031a53f">
            1994 faktiskt saknade grund.
          </note>
          <note n="b9ff9fb1">
            Man kan fråga sig om motståndet då var ett utslag av någon sorts
            reflexmässig oppositionspolitik. Den mest näraliggande slutsatsen
            är naturligtvis ändå att det var - återigen, frestas man tillägga
            - intern socialdemokratisk splittring och inte elmarknadsreformen
            i sig som utgjorde problemet.
          </note>
          <note n="c2a20854">
            Den andra kommentar jag vill göra till dagens ärende, herr talman,
            är att inga av de förslag som nu framläggs i propositionen är
            av den digniteten att de sakligt sett har motiverat ett ettårigt
            uppskov med reformens ikraftträdande. Jag tycker nog att detta
            är det allvarliga i den här frågan, eftersom det säger någonting
            om vilka prioriteringar regeringen och socialdemokratin gör.
          </note>
          <note n="bc4f3487">
            Alla, även regeringen, är ju på det klara med att långsiktighet
            och fasta spelregler är av vital betydelse för investeringar,
            företagande och tillväxt. Ändå tilläts den interna socialdemokratiska
            oenigheten i den här frågan leda till att man med bara tolv ynka
            dagars varsel inställde en reform som varit beslutad i över ett
            halvår, som varit väl förberedd och som alla aktörer på marknaden
            har ställt in sig på och förberett sig inför.
          </note>
          <note n="4c4cf176">
            Det är givet att den typen av veckopolitik skapar förvirring,
            alldeles bortsett från att det naturligtvis också har inneburit
            att de vinster vi kan göra på rationaliseringar i distribution
            och produktion av elektricitet hittills har uteblivit.
          </note>
          <note n="f9d71a40">
            Men när det sedan visar sig, och det har det gjort både i Energikommissionens
            betänkande och i dagens proposition, att de invändningar som man
            haft och som officiellt motiverat uppskovet i det närmaste varit
            helt obefogade kan naturligtvis inte regeringen undgå allvarlig
            kritik för det.
          </note>
          <note n="28953f32">
            Detta är nu historia, herr talman. Nu har man tagit sig samman,
            och vi kan i dag äntligen fatta ett beslut som innebär att marknadens
            aktörer får klart besked om vilka spelregler som gäller på elmarknaden.
            Det är givetvis mycket positivt.
          </note>
          <note n="2420ffd7">
            Vi kan också konstatera att det beslut som vi fattar senare i
            eftermiddag kommer att fattas under bred parlamentarisk enighet.
            Det finns invändningar från
          </note>
          <note n="d722ed3c">
            Miljöpartiet och Vänsterpartiet samt ett antal överkörda ledamöter
            av den socialdemokratiska riksdagsgruppen, men det kan vi kanske,
            herr talman, leva med. Det förändrar dock inte faktum: Det finns
            i dag ett brett parlamentariskt stöd för att äntligen genomföra
            reformen.
          </note>
          <note n="ea2a1b38">
            Vi moderater har invändningar på en mindre punkt som har med
            utrikeshandeln med el att göra. Energikommissionen visade nämligen
            i sitt delbetänkande att statsmakterna med det gamla, vilande
            lagförslaget har det inflytande över utrikeshandeln som man kan
            begära att staten skall ha. Energikommissionen säger i delbetänkandet
            rent ut att det i ett kortare tidsperspektiv inte finns något
            behov av ökade möjligheter till kontroll och styrning.
          </note>
          <note n="adfbc80b">
            Nu vill regeringen ändå införa ett särskilt koncessionsförfarande
            för varje kontrakt som ingås för export eller import av el. Man
            vill också slå fast att alla eventuella tillkommande utlandsförbindelser
            skall ägas och förvaltas av staten. Med stöd i Energikommissionens
            betänkande finner vi detta onödigt, och vi yrkar avslag på regeringsförslaget
            i dessa delar.
          </note>
          <note n="a75cfa10">
            För formens skull, herr talman, ber jag att få yrka bifall till
            den gemensamma reservation som Moderaterna och Folkpartiet liberalerna
            har avgivit, reservation nr 7. Jag yrkar också bifall till den
            motivreservation som Moderata samlingspartiet, Folkpartiet liberalerna
            och Kristdemokratiska samhällspartiet har avgivit i reservation
            nr 4, som handlar om ägarförhållandena i Vattenfall.
          </note>
          <note n="0cd2151a">
            Talmannen har för någon tid sedan påtalat det oartiga och otillständiga
            i att ledamöter som debatterar här i kammaren avlevererar sina
            inlägg och sedan lämnar kammaren utan att höra vad andra debattörer
            har att tillföra. Jag delar talmannens uppfattning på den punkten,
            och jag vill därför oförbehållsamt be kammaren om ursäkt för att
            detta är just vad jag strax kommer att göra, nämligen avvika härifrån.
            Detta beror inte på ointresse utan på att jag befinner mig i en
            tvångssituation: Jag skall nämligen gå och delta i ett sammanträde
            med Energikommissionen vars ärenden är av sådan art att jag behöver
            vara med.
          </note>
          <note n="d9dc12f2">
            I det sammanhanget vill jag säga att Energikommissionen ju nu
            arbetar med sitt digra underlag för att om en månad presentera
            sitt slutbetänkande och lägga fram sina synpunkter på den framtida
            energipolitiken i
          </note>
          <note n="104264a4">
            Sverige. När Energikommissionen tillsattes med den uppgiften
            hade vi 18 månader till vårt förfogande.
          </note>
          <note n="7118eee6">
            Den nya regeringen förkortade den tiden i slutet med en månad,
            och genom hattandet med elmarknadsreformen har kommissionen tvingats
            ägna betydande tid åt just den frågan.
          </note>
          <note n="a7fb72ec">
            Detta har inneburit att Energikommissionen till sin huvuduppgift
            har fått 9 månader i stället för 18 månader till sitt förfogande.
            När jag nu avviker till Energikommissionens sammanträde är det
            bl.a. för att framföra uppfattningen att man faktiskt inte kan
            beröva en statlig utredning halva den tid som står till dess förfogande
            utan att det får konsekvenser.
          </note>
          <note n="f149cc7b">
            Det är rimligt att Energikommissionen också i slutskedet av sitt
            arbete bedriver det så att de experter som kommissionen själv
            har engagerat får möjlighet att ha synpunkter på det underlagsmaterial
            som tas fram. Det är naturligtvis bra att man tar fram ett gediget
            underlagsmaterial, men det är ju onekligen en fördel, om man nu
            skall ha en kommission, att ledamöterna får erforderlig tid för
            att ingående diskutera och värdera det framtagna materialet.
          </note>
          <note n="b85b69e0">
            Min slutsats är att det inte är möjligt för Energikommissionen
            att till den 1 december på ett seriöst sätt behandla, diskutera,
            processa och förankra det digra utredningsmaterialet, som inte
            ens till alla delar är färdigt. Moderaterna kommer mot den här
            bakgrunden att begära utsträckt tid, så att kommissionen i stället
            får avge sitt slutbetänkande under det första kvartalet 1996.
            Att vi tvingas ta det steget beror uteslutande på regeringens
            hantering av elmarknadsfrågan.
          </note>
          <note n="c4629d83" type="speaker">
            Anf. 19 KERSTIN WARNERBRING (c)
          </note>
          <note n="66c9fb1b">
            Herr talman! För en positiv utveckling av näringslivet och samhällsekonomin
            är det viktigt med långsiktiga och stabila spelregler på elmarknaden.
            Därför är det bra att vi nu står i begrepp att besluta om elmarknadsreformen.
            Genom ökad konkurrens på elmarknaden kan vi få ett mer rationellt
            utnyttjande av resurserna inte bara i vårt land utan också sett
            i ett internationellt perspektiv. Både Norge och Finland har avreglerat
            sina elmarknader, och min förhoppning är att vi inom kort skall
            få till stånd en nordisk elbörs.
          </note>
          <note n="c84626ea">
            Den ökade konkurrens som reformen innebär stärker konsumenternas
            ställning på elmarknaden och bör medföra effektivitetsvinster
            som gynnar de enskilda konsumenterna. Reformens främsta syfte
            är ju också att tillförsäkra kunderna flexibla leveransvillkor
            till lägsta möjliga priser.
          </note>
          <note n="80bec97b">
            Men, herr talman, jag vill starkt understryka att det är absolut
            nödvändigt att reformen inom alla dess områden följs upp och utvärderas
            så att eventuella missförhållanden kan förebyggas eller åtgärdas.
            Alldeles speciellt gäller detta villkoren för de små elkonsumenterna
            och för konsumenterna i glesbygd. Några regionala orättvisor får
            inte uppstå till följd av reformen.
          </note>
          <note n="037f9d79">
            Därför är det övervakningsuppdrag - tillåt mig att kalla det
            så - som NUTEK, Konkurrensverket och
          </note>
          <note n="e0d4b52e">
            Svenska Kraftnät får enligt regeringens förslag så viktigt.
          </note>
          <note n="93efbb23">
            Det är också nödvändigt att en billigare mätteknik utvecklas
            skyndsamt för att de små elkonsumenterna verkligen skall kunna
            ta del av reformens fördelar.
          </note>
          <note n="a080d174">
            För detta vilar ett stort ansvar på NUTEK, liksom också ansvaret
            för att utveckla prognosmetoder för både användningen och tillförseln
            av el och annan energi. Det är därför bra att detta speciellt
            poängteras i förslaget.
          </note>
          <note n="9ea824ef">
            Sveriges framtida energisystem måste baseras på förnybara energikällor.
            Det kommer efter reformeringen av elmarknaden att bli möjligt
            för enskilda och företag att välja att köpa elenergi som är producerad
            av förnybara energikällor. Miljömedvetenhet kan alltså utgöra
            ett konkurrensmedel mellan elleverantörerna.
          </note>
          <note n="d8e2ecb6">
            Det är viktigt att den småskaliga miljövänliga elproduktionen
            får ekonomiska villkor som stimulerar till fortsatt utbyggnad,
            vilket också Energikommissionen påtalar i sitt delbetänkande.
            Genom förslaget om att utsträcka leveranskoncessionssystemet från
            tre till fem år får de små elproducenterna bättre förutsättningar
            för sin avsättning på en reformerad elmarknad.
          </note>
          <note n="9e3800e3">
            Det är viktigt att också detta följs upp och utvärderas i tid.
          </note>
          <note n="d68616cc">
            Vi i Centerpartiet är inte överens med övriga vad gäller den
            behandling som frågan om regleringen av ersättningen till de små
            elproducenterna fått i betänkandet. Det behövs helt enkelt en
            annan modell för att förenkla beräkningarna och undvika onödiga
            och kostsamma beräknings- och tolkningstvister.
          </note>
          <note n="7edf5481">
            Vi föreslår i stället att priset på el från de små kraftverken
            fastställs till en viss procent av den sammanlagda el- och nättaxan
            inom det aktuella distributionsområdet. Om man fastställer ersättningen
            till
          </note>
          <note n="0f02511f">
            70 % av den samlade intäkten, minus skatter, nås både enkelhet
            och åsyftad tidsförbättring. Ett liknande system tillämpas redan
            i t.ex. Tyskland och även i
          </note>
          <note n="b2288b77">
            Danmark.
          </note>
          <note n="3601ecf1">
            Tyvärr, herr talman, har vi inte fått gehör för detta förslag.
            Därför har vi en reservation i frågan: reservation nr 13. Naturligtvis
            står jag fortfarande bakom reservationen, men i detta läge avstår
            jag från att yrka bifall.
          </note>
          <note n="1760f65b" type="speaker">
            Anf. 20 TORSTEN GAVELIN (fp)
          </note>
          <note n="c45768a2">
            Herr talman! Det är bra att socialdemokraterna har förmått samla
            sig till ett någorlunda vettigt förslag till avreglering av den
            svenska elmarknaden. Visserligen har det tagit ett år längre än
            nödvändigt, men bättre sent än aldrig.
          </note>
          <note n="5ec0ec2e">
            Eftersom det är viktigt att snabbt få förnuftiga, stabila och
            klara spelregler på elmarknaden stöder
          </note>
          <note n="02ceb5ef">
            Folkpartiet liberalerna i huvudsak föreliggande förslag. Syftet
            med förslaget är ju att stärka konsumenternas ställning.
          </note>
          <note n="f446f7c0">
            Det är framför allt på en punkt som vi är kritiska.
          </note>
          <note n="48d5675e">
            Det gäller utrikeshandel med el. Vi hävdar att frihandel och
            sund konkurrens är viktiga välståndsbildande krafter. Redan i
            förslaget från förra regeringen fanns en hel del inskränkningar
            i den fria handeln med el, och nu tar Socialdemokraterna ytterligare
            steg bort från frihandel och mot nya begränsningar och regleringar.
          </note>
          <note n="c3f09901">
            Enbart staten skall få äga nya utlandsförbindelser.
          </note>
          <note n="17031697">
            Det skall göras en utredning om särskild koncession för export
            och import. Uppgifter om motpart skall finnas med i den anmälan
            om långsiktig elhandelsavtal som även fanns med i tidigare regeringsförslag.
          </note>
          <note n="c682c179">
            Insikten om fördelarna med en internationell elmarknad syns vara
            bristfällig och tilltron till regleringar för att upprätthålla
            nationell försörjningstrygghet alltför stor. Vi kan aldrig någonsin
            reglera oss till ökat välstånd i den internationella ekonomi som
            vi i dag lever i.
          </note>
          <note n="43f5a9e2">
            Vad gäller Vattenfalls ställning vill jag säga att vi senare
            kommer att diskutera frågan om försäljning.
          </note>
          <note n="fa1db3c8">
            En återgång till affärsverksformen anser vi inte vara aktuell.
          </note>
          <note n="7d6bb549">
            Med sin marknadsdominans - halva den svenska elmarknaden utgörs
            av Vattenfall - har Vattenfall ett stort ansvar för att den fria
            elmarknaden skall fungera på avsett sätt.
          </note>
          <note n="6b368cc5">
            Vi i Folkpartiet är vaksamma mot monopol- och oligopoltendenser.
            Jag har i olika sammanhang varit kritisk mot Vattenfalls agerande
            mot bl.a. en del små kommunala energiverk. Jag förutsätter att
            man snabbt rättar till tidigare missgrepp och i fortsättningen
            agerar på ett sådant sätt att Konkurrensverket inte behöver ingripa.
          </note>
          <note n="676c8ac5">
            Skillnaderna i det pris som elkonsumenten får betala när avregleringen
            har slagit igenom fullt ut kommer till stora delar att avspegla
            skillnaderna i nätkostnader mellan olika distributionsföretag.
            Jag ser fram emot en intensiv debatt om dessa monopolföretags
            struktur och effektivitet. Konsumenttrycket måste göra det ohållbart
            att behålla olika nättaxor inom relativt små områden. I dag finns
            det t.o.m. kommuner med flera distributörer, och därmed flera
            nättaxor. Jag ifrågasätter om detta system i framtiden kan upprätthållas
            inom länen eller ens inom landsdelarna med tanke på den ökade
            styrka som konsumenterna får efter dagens beslut.
          </note>
          <note n="e0898dc8">
            Avslutningsvis yrkar jag bifall till våra reservationer 4 och
            7.
          </note>
          <note n="70b419fa" type="speaker">
            Anf. 21 LENNART BEIJER (v)
          </note>
          <note n="c87b32f6">
            Herr talman! Trots att Sverige har en mycket effektiv elmarknad
            med hög leveranssäkerhet och ett av världens lägsta elpriser vill
            regeringen nu genomföra den avreglering som förberetts av den
            tidigare borgerliga regeringen. Det är inte konstigt att det nu
            börjar komma protester från flera håll än från riksdagspartier
            och kommunalråd. I dag har det kommit en protestskrivelse från
            villaägarna i Västervik, och i morse ansåg SSU att man inte borde
            genomföra förslaget.
          </note>
          <note n="b20a7712">
            Beroende på frågans tekniska krånglighet har det inte blivit
            någon bred debatt. Men följer man diskussionen i riksdagen våren
            1994 eller i senaste valrörelsen ser man att det varit en stor
            fråga för partierna och kommunerna.
          </note>
          <note n="f122bdee">
            När regeringen hösten 1994 drog tillbaka förslaget till ny ellagstiftning
            och sköt upp ikraftträdandet var vi många som hoppades på att
            förslaget skulle förändras i grunden. De ideologiskt motiverade
            avregleringarnas tid var över, trodde vi.
          </note>
          <note n="84d345ca">
            Herr talman! Det är intressant att syna den diskussion som försiggick
            i frågan för ungefär ett år sedan. Som exempel kan jag ta det
            den f.d. EU-
          </note>
          <note n="7b0ece00">
            parlamentarikern Reynoldh Furustrand sade i riksdagsdebatten
            den 26 maj. Man blir nästan lyrisk när man läser de synpunkter
            han då framförde: "Det var vi socialdemokrater som först tog upp
            frågan om avregleringen av elmarknaden. Det har hänt en hel del
            saker sedan frågan först kom upp på dagordningen för några år
            sedan. Jag vill peka på två faktorer som innebär nya förutsättningar."
            Han fortsätter: "Vattenfall är ett av de största projekten för
            utförsäljning. Hur regeringen ser på detta kopplat till reglering
            av elmarknaden avslöjade Per Westerberg för flera år sedan - -
            - Där avslöjade han att när avregleringen av elmarknaden är genomförd
            kan Vattenfall privatiseras."
          </note>
          <note n="cc16d940">
            Furustrand fortsätter: "Vårt elsystem är en del av landets infrastruktur
            i likhet med vägsystem och järnvägar." Vidare säger han: "Vi socialdemokrater
            kan inte acceptera förändringar av regler som har som främsta
            syfte att bana väg för privatisering av Vattenfall. Avregleringen
            hör ihop med utförsäljningen av
          </note>
          <note n="7705c3d5">
            Vattenfall. Vi har fått detta bekräftat av både näringsministern
            och statsministern."
          </note>
          <note n="44a2be52">
            Här finns, om man läser vidare, slående likheter med Vänsterpartiets
            yrkanden och de socialdemokratiska motionerna, där man yrkat blankt
            avslag på propositionen.
          </note>
          <note n="7a884237">
            När man studerar vad nuvarande arbetsmarknadsminister Anders
            Sundström sade i valrörelsen
          </note>
          <note n="308e3e6f">
            1994 blir man ännu mer frågande inför vad som egentligen håller
            på att ske. Han sade: Den borgerliga regeringen har lagt fram
            en proposition om en s.k.
          </note>
          <note n="d4cdd2a6">
            avreglering av elmarknaden. Förslaget innebär den största energipolitiska
            förändringen under hela efterkrigstiden. Det blir dramatiska förändringar
            för prissättning på el, försämrade incitament för investeringar
            i nya energianläggningar, m.m.
          </note>
          <note n="61807a9f">
            Han fortsätter: Regeringens projekt är ett gigantiskt experiment
            där vi inte vet något om utfallet. Vi socialdemokrater anser inte
            att vi har råd med sådana experiment. Han säger vidare: Vad är
            det egentligen som gör en snabb avreglering nödvändig. Vem älskar
            avregleringen. Att Per Westerberg gör det är väl känt.
          </note>
          <note n="14733337">
            Men att Centern i regeringsställning lånar sig till att bli stödtrupp
            åt Moderaterna i energipolitiken är minst sagt förvånande.
          </note>
          <note n="00a0eefb">
            Man undrar vem som i dag agerar stödtrupp till
          </note>
          <note n="c7b05ed7">
            Moderaterna. Frågan om en ny ellagstiftning är naturligtvis en
            ideologisk fråga. Nog är det en naturlig undran hur och varför
            Socialdemokraterna har kunnat svänga 180 grader på bara ett drygt
            år. De förändringar som gjorts mot det borgerliga förslaget ger
            knappast motiv för detta. Förlängningen av systemet med leveranskoncessioner
            från tre till fem år ger visserligen ett visst skydd för små elkonsumenter.
            Men detta skydd är övergående.
          </note>
          <note n="7ed6800b">
            För dryga året sedan talade de socialdemokratiska representanterna
            klartext. Både Furustrand och Sundström ansåg att avreglerad elhandel
            banade väg för privatisering av Vattenfall AB. Hur förklarar Barbro
          </note>
          <note n="f54421d8">
            Andersson i dag den situationen? Har ni fått garantier från de
            borgerliga partierna att de inte skall driva privatisering av
            Vattenfall om de återkommer i regeringsställning?
          </note>
          <note n="2850a327">
            I riksdagsdebatten i maj förra året sade näringsutskottets nuvarande
            ordförande att energi inte är en vara vilken som helst. Hon har
            naturligtvis helt rätt.
          </note>
          <note n="c13191f6">
            Energiförsörjningen, postdistributionen, telekommunikationerna
            och järnvägstransporterna ingår i den basservice där riksdagen
            måste ta ett speciellt ansvar.
          </note>
          <note n="6d8d661d">
            På dessa områden behövs det ibland vissa regleringar för att
            skydda samhällsintresset och lika villkor var än du bor i landet,
            osv. Tidigare avregleringar för exempelvis flyget förskräcker.
          </note>
          <note n="0b3cb625">
            Herr talman! Regeringen har inte orkat stå emot trycket från
            de stora elproducenterna, de stora distributörerna och storindustrin.
            Förberedelserna för en avreglerad handel med el hade redan kommit
            för långt. Regeringen klarade inte att återställa ordningen, detta
            trots att man i de egna leden hade haft stort stöd för en sådan
            inriktning. Jag beklagar det.
          </note>
          <note n="421706f2">
            Vänsterpartiets förslag innebär dock inte ett blankt avslag på
            propositionen. Vi anser att man kan uppnå samma fördelar som regeringen
            önskar - effektivare utnyttjande, bättre prissättning, nordisk
            marknad -
          </note>
          <note n="2d59ed90">
            genom att endast utsätta råkraften för konkurrens.
          </note>
          <note n="ff97d3ad">
            Genom att behålla distributionsområdena och nuvarande koncessionsområden
            och låta dessa handla el hos valfri leverantör i Norden undviker
            man dessutom den uppenbara risken att de små konsumenterna får
            betala industrins lägre elkostnader. De flesta kommunala elverk
            ges då möjlighet att fortsätta med sin effektiva verksamhet till
            gagn för energieffektivisering och till gagn för vanliga konsumenter.
          </note>
          <note n="ea5f5fa6">
            Herr talman! Jag vet att Vänsterpartiets förslag är godtagbart
            för de flesta kommunala företrädare, både socialdemokrater och
            faktiskt också en hel del borgerliga, samt naturligtvis fackliga
            representanter.
          </note>
          <note n="ddf5a8a6">
            Göran Johansson i Göteborg skulle välkomna ett sådant balanserat
            förslag till ellagstiftning.
          </note>
          <note n="8bf65242">
            I frågan om Vattenfall AB är skillnaden mellan utskottsmajoriteten
            och Vänsterpartiet liten. Vänsterpartiet vill att riksdagen uttalar
            sig för att Vattenfall följer ägarens intentioner i energipolitiska
            frågor.
          </note>
          <note n="419e1156">
            Även om nu inte majoriteten vill ge några skriftliga pekpinnar
            till det statliga bolaget finns det anledning att i denna debatt
            markera att Vattenfall självklart skall följa ägarens intentioner.
          </note>
          <note n="514972d7">
            Frågan är återigen: Står den socialdemokratiska bedömningen kvar
            att en avreglerad handel med el banar väg för privatisering av
            Vattenfall?
          </note>
          <note n="65062273">
            Små elkonsumenter och konsumenter i glesbygd är givetvis en av
            huvudfrågorna när vi nu skall fatta detta beslut. Regeringens
            förslag till ny ellagstiftning kommer med säkerhet att få till
            följd att små konsumenter och konsumenter i glesbygd får högre
            elkostnader samtidigt som det är lika säkert att större industri
            och andra större sammanslutningar kommer att få sänkta elkostnader.
            Att påstå någonting annat är fel.
          </note>
          <note n="fdccb570">
            Marknadsekonomins funktion vad gäller priser till små och stora
            förbrukare av en vara är härvidlag ganska solklar. Bl.a. därför
            föreslår Vänsterpartiet att systemet med leveranskoncession permanentas.
          </note>
          <note n="ee4c9e80">
            I betänkandet ställer utskottsmajoriteten sig bakom regeringens
            förslag att små elproducenter som kan leverera en effekt om högst
            1 500 kW skall erhålla skälig ersättning för den levererade kraften.
            Med hittillsvarande synsätt har detta motsvarat alternativkostnaden,
            dvs. små producenter skall ha samma ersättning som stora producenter
            med viss hänsyn till minskade överföringsförluster. Men det är
            inte skäligt att använda en sådan princip.
          </note>
          <note n="258d0136">
            Varför det inte är skäligt att använda denna princip beror på
            att det stora vattenkraftverken har tillkommit med stöd av Vattenkraftlånefonden,
            där räntan var satt mycket lågt, och i vissa fall har även finansieringen
            skett över statsbudgeten. Den storskaliga vattenkraften blev därför
            ganska snabbt mycket lönsam och kunde stödja den senare utbyggnaden
            av kärnkraften. Det är därför inte skäligt att småskalig elproduktion
            utan dessa förutsättningar skall ersättas på samma vis.
          </note>
          <note n="01060487">
            Om det är så att förutsättningen för att bygga ny elproduktion
            i Sverige skall vara att företaget innehar gammal lönsam vattenkraft
            måste denna förutsättning betraktas som ett etableringshinder.
            Vid en jämförelse med övriga Europa finner man att svenska små
            elproducenter har en mycket låg ersättning, ca 24-28 öre, medan
            man i Schweiz får 89 öre och i Tyskland 74
          </note>
          <note n="b80cdf67">
            öre. Därför föreslår Vänsterpartiet att de små elproducenterna
            skall ges goda utvecklingsmöjligheter för småskalig kraft.
          </note>
          <note n="ee7973b3">
            Regeringen föreslår ett tillfälligt förbud för övergång till
            elvärme i sådana områden där fjärrvärmen har svag konkurrenskraft.
            Både Vänsterpartiet och
          </note>
          <note n="5287f4ac">
            Miljöpartiet vill permanenta det förbudet av naturliga skäl.
            Regeringen bör återkomma med förslag om hur man klarar detta i
            framtiden.
          </note>
          <note n="5ccea6d7">
            Regeringen vill också, och det är en mycket viktig fråga för
            de kommunala verken i framtiden, att nätverksamhet och produktion/handel
            med el skall ske i olika juridiska personer. Vänsterpartiets förslag
            om en mer balanserad förändring av elhandeln skulle onödiggöra
            förslaget om två juridiska personer.
          </note>
          <note n="d227bb7c">
            Men även i det fall att regeringens förslag till ny ellagstiftning
            vinner en majoritet är det onödigt, krångligt och kostsamt att
            tvinga små kommunala elverk att bilda två bolag eller juridiska
            personer.
          </note>
          <note n="7662f385">
            Vänsterpartiet stödjer därför det moderata yrkandet att företag
            med mindre än 10 000 abonnenter enbart skall behöva göra en särredovisning
            av nätverksamhet och produktion eller handel med el.
          </note>
          <note n="c8508cb1">
            Varför skall vi tvinga de kommunala distributionsföretagen att
            bolagisera och öka sina administrativa kostnader? Varför skall
            vi pressa de kommunala verken till utförsäljning?
          </note>
          <note n="5be9f07b">
            Herr talman! Jag vill med detta yrka bifall till reservationerna
            1, 3 och 20.
          </note>
          <note n="e3e17225" type="speaker">
            Anf. 22 BIRGER SCHLAUG (mp)
          </note>
          <note n="5b67653e">
            Herr talman! Ni som lyssnar på läktaren, och ni som tittar på
            TV! Den moderat som var här i kammaren var en lustig figur. Han
            sade vad han tyckte, och sedan gick han. Han vill inte vara med
            och debattera.
          </note>
          <note n="ec91ca7d">
            Han tyckte inte att andras åsikter var så intressanta, och han
            skulle till Energikommissionen.
          </note>
          <note n="713abd75">
            Då ställer man sig frågan: Finns det ingen annan moderat som
            kan energifrågor, eller är det ett väldigt förakt för riksdagen?
            Jag vet inte. Kanske talmannen kan redogöra för det vid ett annat
            tillfälle.
          </note>
          <note n="dd4bb484">
            Vi har haft en FN-debatt här alldeles nyss. Nu har vi en energidebatt,
            vilket får mig att vilja utgå från ett för många partier ganska
            svårsmält dokument, nämligen Brundtlandkommissionens dokument,
            där det slogs fast att vi i industrivärlden måste halvera vår
            energiomsättning.
          </note>
          <note n="112dc3f8">
            Det handlar alltså om en halvering.
          </note>
          <note n="d14d53a3">
            Då uppkommer frågan om det vi skall diskutera i dag, avreglering
            av elmarknaden, leder det till målet, dvs. en halvering av energiomsättningen.
          </note>
          <note n="b636a89a">
            Som regeringen har lagt upp det och som utskottsmajoriteten har
            lagt upp det måste svaret bli nej.
          </note>
          <note n="3752aba8">
            Det visar att det är lätt att prata om FN och global solidaritet
            för att nå de fina målen på förmiddagen, men mycket svårt när
            man kommer till praktisk handling där man måste ifrågasätta sin
            egen gamla förlegade världsbild. Det är ju tyvärr så att de gamla
            partiernas ideologier vilar på en sådan.
          </note>
          <note n="df33b3e8">
            Det som krävs är en ramplan för att vi skall veta inom vilken
            energiomsättning vi måste hålla oss.
          </note>
          <note n="8cac67f6">
            Sedan får vi ta fram ekonomiska styrmedel så att vi uppnår dessa
            effekter och detta mål.
          </note>
          <note n="37546b12">
            Nu skall detta alltså avregleras, eller omregleras som socialdemokraterna
            litet fantasifullt döpt om det till. Det finns ju en del regler
            kvar. Det är mycket bra.
          </note>
          <note n="8f144251">
            Vi kan inte gå på den folkpartistiska totalt anarkistiska modellen.
            Den är inte speciellt lysande.
          </note>
          <note n="39231e17">
            Reglering eller avreglering är ofta en klassisk ideologisk fråga,
            som Vänsterpartiet har pekat på.
          </note>
          <note n="da879dd5">
            Den här frågan kan också användas i valrörelser för att markera
            revir och för att bygga upp låtsasmotsättningar mellan t.ex. socialdemokraterna
            och de traditionellt borgerliga partierna.
          </note>
          <note n="57d51791">
            Innan valet 1994 gillade inte socialdemokraterna avregleringar,
            vilket var bra. I dag, efter valet, gillar de det. Det gäller
            att göra ett SM i politik mellan socialdemokraterna och moderaterna.
            Då får man ibland försöka hitta på några motsättningar. Detta
            var väl en sådan påhittad motsättning, vad jag kan förstå.
          </note>
          <note n="e62e8ecb">
            Den ideologiska argumenteringen bygger ofta på huruvida staten
            eller marknaden skall styra och ha ett mycket stort inflytande.
            Avregleringen har alltså blivit en ideologisk fråga. Ibland har
            det gått åt fanders.
          </note>
          <note n="8ac6ea27">
            Taxinäringen och flyget är exempel på mindre lysande avregleringar.
            Tyvärr kan det gå lika illa den här gången.
          </note>
          <note n="54e4d4d2">
            Det finns nämligen en annan dimension än den klassiska höger
            - vänster-dimensionen. Det finns en grön dimension i detta som
            är viktig.
          </note>
          <note n="931b83de">
            Den gröna rörelsen ser ganska pragmatiskt på detta med avreglering
            eller reglering. Den väg som vi skall gå är den väg som gynnar
            ett ekologiskt och socialt hållbart samhälle. Då kan det ibland
            vara bra med avregleringar och ibland mindre bra. Men det finns
            ingen ideologisk blockering från vår sida när det gäller dessa
            frågor. Det är målet vi skall nå. Medlen är inget självändamål,
            som bl.a. Elisa Abascal Reyes många gånger har sagt här i talarstolen
            när det gäller andra avregleringar inom kommunikationssektorn.
          </note>
          <note n="bf1db15f">
            I det här fallet gäller det alltså elmarknaden och en fri konkurrens
            för produktion och försäljning av el.
          </note>
          <note n="c3415755">
            Det finns ingen som helst anledning att tillstyrka den här propositionen
            från regeringen.
          </note>
          <note n="7b90c45c">
            Orsaken är enkel - förslaget är en halvmessyr. Det utmynnar nämligen
            i att man skall privatisera vinsterna och socialisera kostnaderna.
            Det är ett mycket märkligt synsätt, men det är detta det går ut
            på. Orsaken till detta är mycket enkel. De externa kostnaderna,
            dvs. miljökostnaderna, vill man socialisera. Dem skall den offentliga
            sektorn ta hand om när de privata aktörerna och andra aktörer
            har tagit åt sig vinsterna.
          </note>
          <note n="98e53290">
            Skall vi kunna lösa detta med en avreglering på ett riktigt sätt
            måste naturligtvis de externa kostnaderna vara inbakade i det
            pris som konsumenten betalar. Så länge det inte är så har vi inte
            ens någon marknad. Det är en dålig marknad som inte fungerar.
            Därför handlar detta med avregleringen mer om traditionella moderata
            besvärjelser. De bygger på det enkla faktum att man vill privatisera
            vinsterna och socialisera kostnaderna. Kostnaderna för miljöskador,
            hälsoeffekter, samhällsrisker och långverkande radioaktiv förstöring
            av de mänskliga cellerna får den offentliga sektorn ta på sig
            medan vinsterna skall privatiseras.
          </note>
          <note n="c0ea5609">
            Jag måste fråga moderaterna en sak. Det kanske finns någon annan
            moderat som kan gå upp och försvara detta. Jag undrar varför just
            moderaterna avskyr detta med verklig marknad så oerhört starkt.
            Varför är man så rädd för detta med externa kostnader? Varför
            är man så rädd för att låta energislagen betala sina verkliga
            miljökostnader? Det är ju detta som är verklig marknad. Det är
            detta som är verklig marknadsekonomi. Varför är man så rädd?
          </note>
          <note n="18f84261">
            Jag får förmodligen inget svar från Mikael Odenberg eftersom
            han sprang i väg när han hade sagt sitt.
          </note>
          <note n="87da0b40">
            Jag är förvånad över att han sprang, men inte över det han sade.
          </note>
          <note n="331ed35b">
            I propositionen talar socialdemokraterna om att man på ett kostnadseffektivt
            sätt och till stabila och rimliga priser skall få fram el. Utskottets
            majoritet håller med. Men detta är inte sant. Det kan aldrig bli
            kostnadseffektivt om inte miljökostnaderna ligger i priset.
          </note>
          <note n="d1640969">
            På vilket sätt anser socialdemokraterna att det är kostnadseffektivt
            att släppa marknaden fri när den slipper ta hand om miljökostnaden?
            Hur kan det bli kostnadseffektivt? Ge mig ett enda intellektuellt
            hederligt svar på den frågan!
          </note>
          <note n="689070cc">
            Hade avregleringen kombinerats med EU-
          </note>
          <note n="1a235c20">
            kommissionens förslag om att el från kärnkraftverk skall miljöbeskattas
            med 6,5 öre hade det varit något annat. Då hade det varit något
            helt annat, med det ställer man inte upp på.
          </note>
          <note n="ed7516e3">
            Jag vill passa på att citera några socialdemokratiska motionärer
            i ärendet. Leif Marklund, Carin Lundberg, Bo Holmberg, Berit Andnor
            m.fl. har skrivit bl.a. följande i en motion: "Detta" - dvs. avregleringen
            - "är katastrofalt inte minst med tanke på att kärnkraften skall
            avvecklas."
          </note>
          <note n="8bbf2ea0">
            Katastrofalt, skriver de. SSU har sagt samma sak.
          </note>
          <note n="ea924705">
            Jag tror att det vore bra om den socialdemokratiska riksdagsledningen
            började fundera över om man inte skall lyssna på den mer moderna
            delen av den socialdemokratiska rörelsen.
          </note>
          <note n="e0bf3bae">
            I en annan motion från socialdemokraterna, av bl.a. Arne Kjörnsberg
            och Christina Zedell, talas om hotet mot glesbygden på ungefär
            samma sätt som vi har talat om det i vår motion.
          </note>
          <note n="2d3c647c">
            Jag vill också passa på att fråga hur Folkpartiet ser på detta
            med avreglering. Linje 2, som Folkpartiet och Socialdemokraterna
            stod bakom, sade ju inför folkomröstningen om kärnkraften att
            kärnkraften skulle vara avvecklad år 2010. Det var avveckling
            med förnuft. Låt oss nu avveckla med förnuft! Kan man göra det
            med den här avregleringen? Nej, det kan man inte.
          </note>
          <note n="198bea07">
            Men hur är det med linje 2:s handlingsplan och deras löften?
            Man kan aldrig någonsin få kärnkraften avvecklad om man avreglerar
            elmarknaden utan att baka in miljökostnaderna för kärnkraften.
          </note>
          <note n="4de20acd">
            Jag skulle också vilja ta upp detta med utrikeshandel med el.
            Min fråga går då till Centerpartiet. När vi så småningom förmodligen
            får en inre elmarknad inom EU, en fri marknad med en mer eller
            mindre fri utrikeshandel, tror inte Kerstin Warnerbring att det
            kommer att innebära att elpriset i Sverige kommer att öka högst
            avsevärt. Varför skall svenska kraftbolag sälja el till svenska
            hushåll och inte få ut lika mycket som om man säljer till tyska
            hushåll? Man kan kanske t.o.m. få ut det dubbla priset.
          </note>
          <note n="c9559f1d">
            Om detta blir verklighet, finns det då utrymme för att Sverige
            skall skatteväxla på det sätt som både
          </note>
          <note n="f7f8dd62">
            Centern och Miljöpartiet vill? Finns det utrymme för ytterligare
            elskattehöjningar t.ex.? Eller blir priset så högt i alla fall?
            Jag undrar om Centern ser ett visst problem i detta.
          </note>
          <note n="3906d680">
            Jag stöder alla reservationer som Miljöpartiet har skrivit under,
            och jag yrkar bifall till reservation 2.
          </note>
          <note n="3c0f77b9">
            Anf. 23 LENNART BEIJER (v) replik
          </note>
          <note n="a7fead44">
            Herr talman! Miljöpartiet har ett yrkande om att man skall sälja
            ut Vattenfall AB till de landsting där dessa kraftverk befinner
            sig. Då blir man litet orolig.
          </note>
          <note n="7a2f14f4">
            Här finns ju andra förslag om att privatisera och sälja ut Vattenfall
            AB.
          </note>
          <note n="1207d09d">
            Min fråga till Birger Schlaug är: Finns det någon situation där
            Miljöpartiet kan tänka sig att stödja en allmän privatisering
            av Vattenfall?
          </note>
          <note n="b5e1e040">
            Anf. 24 BIRGER SCHLAUG (mp) replik
          </note>
          <note n="b861213f">
            Herr talman! Nej, det gör det inte. Vi tycker att
          </note>
          <note n="e16039dc">
            Vattenfall skall förbli i offentlig ägo. Däremot har vi inte
            - som andra kanske har - några ideologiska blockeringar som leder
            till att vi menar att Vattenfall måste vara statligt.
          </note>
          <note n="3acb4249">
            Anf. 25 KERSTIN WARNERBRING (c) replik
          </note>
          <note n="8c42a9bc">
            Herr talman! Birger Schlaug ställde en direkt fråga till mig
            om hur jag ser på utrikeshandeln med el. Mitt svar är att vi redan
            i dag säljer el till och köper el från utlandet och att jag inte
            har kunnat se att detta har påverkat det svenska elpriset. Vi
            köper el från Norge,
          </note>
          <note n="6f3e9e5f">
            Tyskland och Danmark, och vi säljer el via Baltic
          </note>
          <note n="fa866df6">
            Cable till Tyskland. Jag kan därför inte se att det skall bli
            några större skillnader.
          </note>
          <note n="15b709bd">
            Inte heller kan jag se att handeln med andra länder i någon utsträckning
            skall kunna påverka en skatteväxling. I EU diskuterar man redan
            skatteväxlingsproblematiken, och man kommer med största sannolikhet
            att liksom vi vill göra i Sverige genomföra en skatteväxling.
            Följaktligen bör inte heller det kunna påverka utrikeshandeln
            med el.
          </note>
          <note n="8bbfc2f9">
            Anf. 26 BIRGER SCHLAUG (mp) replik
          </note>
          <note n="86281050">
            Herr talman! Vad gäller skatteväxling var det väl i förrgår en
            katastrof som inträffade på Ekofinmötet, där tyvärr inte Göran
            Persson medverkade men Sverige ändå var representerat. Det som
            där skedde var väl en katastrof när det gällde synen på koldioxidskatt,
            energiskatter och annat. Inget talar väl för att EU just nu kommer
            att stödja de förslag som EU-
          </note>
          <note n="bb8e735c">
            kommissionen har lagt fram. De berörda ministrarna är ju hela
            tiden motsträviga.
          </note>
          <note n="2e74be3e">
            Sverige hanterade frågan ganska bra i måndags, så att man slapp
            låsa fast sig vid ett mycket dåligt femårsbeslut och trots allt
            kan hålla diskussionen vid liv.
          </note>
          <note n="2afebfae">
            Det blir ingen skillnad på elpriset, säger man nu från Centerpartiet,
            och det var intressant. Andra centerpartister som talar om energifrågor
            brukar säga precis tvärtom, att det inte är kärnkraftsavvecklingen
            som leder till ökat pris, utan den totala avregleringen av köp
            och försäljning av el, så att svenska kraftbolag får sälja el
            till tyska hushåll för dubbla priset. Det är den argumentation
            som man har då.
          </note>
          <note n="2dcd3e8c">
            Vilket ben skall man egentligen stå på inom Centerpartiet?
          </note>
          <note n="5792029f">
            Det är väl vidare ändå litet skillnad mellan dagens situation
            och den som man inom EU jobbar för, dvs.
          </note>
          <note n="3a0d32c1">
            en totalt fri elmarknad. Man kan nog inte jämföra gårdagen eller
            dagen med morgondagen så som Kerstin Warnerbring gör.
          </note>
          <note n="be2d3d48">
            Anf. 27 KERSTIN WARNERBRING (c) replik
          </note>
          <note n="1e21f627">
            Herr talman! Jag tycker att det går alldeles utmärkt att jämföra
            gårdagen, dagen och morgondagen med varandra. Det är nämligen
            genom historien som vi lär oss att tolka framtiden, Birger Schlaug.
          </note>
          <note n="c0eb22ac">
            Jag har sagt att det redan i dag pågår ganska mycket av utrikeshandel
            med el och att detta, såvitt jag vet, inte i någon nämnvärd utsträckning
            har påverkat elpriserna i Sverige. Däremot är jag alldeles övertygad
            om att vi i framtiden måste få mycket dyrare elpriser även i Sverige.
            Det är en självklarhet om vi över huvud taget skall kunna klara
            av dels kärnkraftsavvecklingen, dels allt annat som hör samman
            med elförsörjningen.
          </note>
          <note n="ea454d1c">
            Vi har i Sverige ovanligt låga elpriser, och följaktligen finns
            det också utrymme för en viss höjning.
          </note>
          <note n="588c644c" type="speaker">
            Anf. 28 BIRGER SCHLAUG (mp)
          </note>
          <note n="1030d222">
            Herr talman! Jag delar helt Kerstin Warnerbrings uppfattning
            att det finns ett utrymme för högre eloch energipriser. Men vitsen
            med både Centerns och vårt skatteväxlingsförslag är att denna
            ökning i första hand skall ligga på skatten. Då får vi nämligen
            in skatter så att vi kan sänka skatten på arbete.
          </note>
          <note n="f6f954ad">
            Men en fullständigt fri elmarknad kommer att pressa upp priset.
            Säg mig det kraftbolag i Sverige som säljer för halva priset till
            svenska konsumenter när det kan få hela priset hos danska, tyska
            eller franska konsumenter! Jag förstår inte riktigt Kerstin
          </note>
          <note n="f211dde8">
            Warnerbrings resonemang, men det får vi kanske debattera en annan
            gång, när vi har mer av repliker till förfogande.
          </note>
          <note n="5e5a245f" type="speaker">
            Anf. 29 DAN ERICSSON (kds)
          </note>
          <note n="6616492e">
            Herr talman! Dagens betänkande följer i stort sett den proposition
            om en avreglering av elmarknaden som regeringen presenterade före
            sommaren. Den propositionen följde i sin tur det delbetänkande
            som
          </note>
          <note n="4067c54e">
            Energikommissionen presenterade i februari. I det föreslogs vissa
            smärre justeringar i den tidigare av riksdagen under mandatperioden
            beslutade avregleringen.
          </note>
          <note n="d39c13ed">
            Man kan då fråga varför denna omtagning är nödvändig. I realiteten
            har vi fått en försening av avregleringen av elmarknaden. Någon
            större övrig effekt har inte uppkommit. I ett särskilt yttrande
            till Energikommissionens delbetänkande konstaterade ledamöterna
            från de partier som ingick i den förra regeringen att det när
            kommissionens betänkande nu föreligger är lätt att se att de socialdemokratiska
            farhågor som föranledde uppskovet med reformen varit obefogade.
          </note>
          <note n="2aff9594">
            Slutsatsen är densamma i dag, vilket också framgår av det särskilda
            yttrandet vid dagens betänkande.
          </note>
          <note n="0901f833">
            Herr talman! Eftersom propositionen näst intill slaviskt följde
            vad Energikommissionen föreslog, fann vi från Kristdemokraternas
            sida ingen anledning att motionera. Våra synpunkter hade blivit
            tillgodosedda i kommissionsarbetet. När betänkandet nu föreligger
            ställer vi oss också bakom det, utom på en punkt som inte hör
            ihop med propositionen och avregleringen. Utskottet går längre
            än vad regeringen har gjort i synen på Vattenfall.
          </note>
          <note n="b372886c">
            Regeringen skrev i sin proposition att det finns starka skäl
            som talar för att Vattenfall bör kvarstå i statlig ägo, men utskottet
            skriver att man definitivt vill ha kvar Vattenfall i statlig ägo.
            Detta kan synas vara en liten skillnad, men vi tycker att det
            är en onödig markering i dag, innan Energikommissionen har lagt
            fram sitt slutbetänkande.
          </note>
          <note n="e5ee6c29">
            Avregleringen av elmarknaden kan bli ett viktigt instrument för
            energieffektivisering, som är en grundbult i en strategi för kärnkraftsavveckling.
            Vidare möjliggörs nu på ett tydligt sätt för elkonsumenterna att
            efterfråga en ur miljöns och ur kommande generationers synpunkt
            hållbar elproduktion, av s.k. grön el.
          </note>
          <note n="65ee9544">
            Uppföljningen av den nya elmarknaden, innebär bl.a.
          </note>
          <note n="4f80c288">
            att man bevakar att de små elproducenterna, som ofta arbetar
            med förnybar elproduktion, inte missgynnas -
          </note>
          <note n="b8bd8ce3">
            vilket är viktigt - och att kommuner har möjlighet att skydda
            fjärrvärmen där den har en svag konkurrenskraft.
          </note>
          <note n="13304719">
            Herr talman! Det finns både hängslen och livrem på den här avregleringen.
            Jag yrkar bifall till utskottets hemställan utom beträffande den
            text som berörs i reservation 4.
          </note>
          <note n="ce8617f8">
            Man kan också ha en stilla förhoppning om att
          </note>
          <note n="e41c7189">
            Energikommissionen nu skall kunna samla en motsvarande bred enighet
            kring hur omställningen av energisystemet skall genomföras. Jag
            som sitter i denna kommission kan omvittna att det är en något
            svårare uppgift, men vi skall inte lämna något oprövat och skall
            verkligen anstränga oss för att försöka komma överens också i
            denna för helheten i energipolitiken helt avgörande fråga.
          </note>
          <note n="7d3570d2">
            Herr talman! Jag har också ett par kommentarer till ett par inlägg
            som gjorts här tidigare.
          </note>
          <note n="e2dcd379">
            Jag har förstått att Birger Schlaug inte tycker att
          </note>
          <note n="ae0087f9">
            Energikommissionens arbete är så viktigt. Det framgick av hans
            tidigare inlägg. Han har också deklarerat att han mitt i detta
            arbete vill öppna egna fronter. Jag kan konstatera att Birger
            Schlaugs respekt för det politiska arbetet kanske inte är så total,
            trots att han hade synpunkter på vår respekt för riksdagens arbete.
          </note>
          <note n="4aa8869b">
            Kommissionen håller faktiskt just i dag och en månad framöver
            på med att försöka slutföra ett arbete. Jag tycker att man skall
            ha en viss respekt för det arbetet.
          </note>
          <note n="acc4d0c2">
            Avregleringen är en sak. De ekonomiska styrmedlen för hur vi
            skall baka in de externa kostnaderna behandlas nu, och resultatet
            härav kommer så småningom att redovisas i slutbetänkandet.
          </note>
          <note n="986a083c">
            Jag kan också säga till Lennart Beijer att det från
          </note>
          <note n="eaed52cc">
            Vänsterpartiet över huvud taget inte fanns någon reservation
            till delbetänkandet från Energikommissionen. Det är med viss förvåning
            som jag noterar att ni efter arbetet i den nu har ändrat uppfattning.
          </note>
          <note n="60713a4e">
            Anf. 30 BIRGER SCHLAUG (mp) replik
          </note>
          <note n="c5b5b361">
            Herr talman! Jag har naturligtvis respekt för
          </note>
          <note n="3f45b3dc">
            Energikommissionens arbete. Det vore mycket märkligt annars.
            Men jag förstår inte riktigt hur du på allvar kan mena att vi
            först skall avreglera och sedan kan hoppas att de externa kostnaderna,
            dvs. miljökostnaderna, skall kunna bakas in i priset.
          </note>
          <note n="ced2023e">
            Jag menar att man naturligtvis måste gå den andra vägen. Först
            garanterar man att det är verkliga kostnader som vi betalar för
            elen, dvs. miljökostnaderna ingår i priset. Sedan kan vi börja
            diskutera avreglering. Annars får vi ingen verklig marknad. Då
            får vi bara ett system där man privatiserar vinsterna och socialiserar
            kostnaderna.
          </note>
          <note n="c13d87f1">
            Anf. 31 DAN ERICSSON (kds) replik
          </note>
          <note n="473cf4a0">
            Herr talman! Det är uppenbart att Birger Schlaug över huvud taget
            inte har läst betänkandet från Energikommissionen när det gäller
            avregleringen av elmarknaden.
          </note>
          <note n="8c123216">
            Jag har just bläddrat igenom det igen och ser att det på ställe
            efter ställe mycket tydligt står att man återkommer till frågan
            om hur man skall baka in miljökostnaderna i energipriset. Jag
            kan återge ett enda ställe: Inte heller de ekonomiska styrmedlen
            torde komma att förlora i styrka - i samband med avregleringen.
            Liksom hittills kan skatter och avgifter användas för att i förbrukningsledet
            påverka användningen av energin och därmed exempelvis minska miljöbelastningen
            från skadliga ämnen som bildas och emitteras vid energianvändningen.
          </note>
          <note n="b76efa8f">
            Det är precis det vi sysslar med nu. Ni slår faktiskt in helt
            öppna dörrar i det här sammanhanget. Det vi diskuterar i dag är
            avregleringen av elmarknaden.
          </note>
          <note n="20f346fb">
            Sedan har vi helheten, och den kommer kommissionen snart fram
            till ett slutbetänkande om.
          </note>
          <note n="cdb71707">
            Anf. 32 BIRGER SCHLAUG (mp) replik
          </note>
          <note n="cd2552b3">
            Herr talman! Naturskyddsföreningens energiexpert Tomas Kåberger
            sitter för Miljöpartiet i Energikommissionen. Han har alltså tvingats
            att reservera sig mot de dumheter ni håller på med, genom att
            ni inte ser till att de verkliga miljökostnaderna ingår i elpriset
            innan man avreglerar.
          </note>
          <note n="391f4961">
            Dessutom sade Dan Ericsson att man pratar om att de ekonomiska
            styrmedlen inte skall förlora i styrka.
          </note>
          <note n="570829c9">
            Det är inte detta det handlar om. De måste ju bli verkliga. Det
            betyder att de måste öka mycket i styrka.
          </note>
          <note n="08b0d205">
            Anf. 33 DAN ERICSSON (kds) replik
          </note>
          <note n="f4acce01">
            Herr talman! Jag kan väl konstatera att det i samband med betänkandet
            från Energikommissionen även förekom en del tveksamheter i det
            politiska arbetet som rörde Miljöpartiet. Det var först efter
            det att vi var klara och arbetet var avslutat som det inflöt en
            reservation, som tog upp andra saker.
          </note>
          <note n="1fbcfd7e">
            Har man den synen på politiskt arbete att man inte i en utredning
            kan diskutera olika ståndpunkter, så att vi vet var vi har varandra,
            kan jag tala om att det är mycket svårt att ta ställning till
            nya förslag som läggs fram i form av en reservation när man har
            slutfört arbetet. Det är inte respekt för det politiska arbetet,
          </note>
          <note n="8727740b">
            Birger Schlaug.
          </note>
          <note n="1bceb5ba" type="speaker">
            Anf. 34 BARBRO ANDERSSON (s)
          </note>
          <note n="68f98432">
            Herr talman! "Allt går ju med elektricitet, elektriskt det är
            nåt konstigt med det. Elektriskt det strömmar ju som ni vet, härs
            och tvärs igenom tråden."
          </note>
          <note n="a2c20ffb">
            Citatet är av Tage Danielsson.
          </note>
          <note n="a0eb9f49">
            En omreglering och reformering av ellagstiftningen ger konsumenterna
            en starkare ställning än med nuvarande ellag. Konsumenterna får
            ett inflytande över prissättningen, eftersom upphandlingen kommer
            att ske i konkurrens.
          </note>
          <note n="704b55c3">
            Om detta handlar, som framgått av tidigare inlägg, denna debatt,
            och jag är glad att samstämmigheten är så pass stor som den är.
            Vissa reservationer finns, men en stor enighet finns i utskottet
            om färdriktningen.
          </note>
          <note n="8f87f81d">
            Tanken med elmarknadsreformen är just att genom ökad konkurrens
            stärka konsumenternas ställning på marknaden. Avsikten är att
            skapa förutsättningar för en effektiv elförsörjning. Den förra
            socialdemokratiska regeringen inledde detta arbete genom att ta
            initiativ till en bolagisering av Vattenfall och att i samband
            därmed överföra storkraftnätet till en särskild organisation,
            Svenska Kraftnät. Det är dock regeringens och utskottsmajoritetens
            mening att Vattenfall skall förbli i statlig ägo.
          </note>
          <note n="7cfc2c77">
            Nu fullföljs arbetet på elmarknadsreformen. För att säkerställa
            konkurrens på lika villkor krävs ett nytt regelverk. Det är alltså
            fråga om en omreglering snarare än en avreglering av elmarknaden.
            De stora industrikunderna har redan nu vissa möjligheter att förhandla
            med olika kraftbolag om villkoren för leveranser av högspänd el.
            Genom elmarknadsreformen får också andra kunder den möjligheten.
          </note>
          <note n="6e6504a4">
            Utskottet besökte Norge i våras och kunde då ta del av deras
            erfarenheter på det här området. Deras erfarenheter är mycket
            goda. Ingen aktör önskar återgå till det gamla. Man har fått en
            klarare målsättning och tydligare roller. Det är lättare att arbeta.
            Man har en överblick, och priserna har sjunkit för konsumenterna.
          </note>
          <note n="4d2e5c57">
            En nordisk elbörs diskuterades också vid detta besök. Liksom
            de nordiska energiministrarna är aktörerna mycket angelägna om
            att en organiserad handelsplats kommer till stånd. Utskottet delar
            denna uppfattning, vilket framgår av betänkandet. Med det beslut
            som vi tar i dag i denna kammare kommer vi ett stort steg närmare
            målet. En gemensam nordisk elmarknad ger Sverige större handlingsfrihet
            inför de diskussioner som skall föras inom EU om en gemensam framtida
            elmarknad.
          </note>
          <note n="a27faaf4">
            Den förra regeringen ville avreglera tidigare. Det har vi hört
            från den här talarstolen. När vi bytte regering och riksdagsmajoritet
            sköts detta upp, och de tidigare regeringspartierna fullföljer
            sin politik i detta betänkande med en reservation.
          </note>
          <note n="9bf51a02">
            Vad vi socialdemokrater sade då var att man innan man avreglerar
            eller omreglerar bör titta på vad det innebär för omställningen
            av energisystemet, hur det påverkar utrikeshandeln och vad det
            innebär för glesbygden. Energikommissionen fick i uppdrag att
            med förtur utreda detta och lägga fram förslag. Så har skett,
            och propositionen och detta betänkande behandlar ingående de mera
            genomtänkta delarna. Beträffande utrikeshandeln med el kommer
            en särskild utredare att titta närmare på det.
          </note>
          <note n="b7fd0cb3">
            I propositionen står det att utrikeshandeln med el innebär fördelar
            för den svenska elförsörjningen, inte minst i perspektivet av
            en kommande avveckling av kärnkraften.
          </note>
          <note n="e6cd1d9c">
            Utskottsmajoriteten delar den uppfattningen. Vår grundinställning
            är att handelsutbyte med andra länder innebär fördelar för Sverige.
            Fördelarna är, som vi säger i betänkandet, en ökad produktionseffektivitet
            och stabilare prisnivå. Naturligtvis kan en situation uppstå då
            en viss reglering kan bli nödvändig, exempelvis om försörjningstryggheten
            skulle hotas. Därför är det bra att låta en särskild utredare
            titta närmare på det.
          </note>
          <note n="83bf1d78">
            Vi ser också med tillfredsställelse på förslaget att tillkommande
            utlandsförbindelser skall ägas och förvaltas av staten och tillstyrker
            detta.
          </note>
          <note n="ac72d425">
            Många har haft funderingar kring och varit tveksamma till de
            små konsumenternas och glesbygdskundernas ställning. Utskottet
            har diskuterat dessa frågor ingående. NUTEK kommer att få ett
            uppföljningsansvar, och jag vill gärna här från talarstolen betona
            vikten av just uppföljning. En viss garanti blir det för små kunder
            genom uppdelningen i en nätdel och en eldel. Distributörer kan
            spela ut producenter mot varandra och därmed pressa priset. Vi
            har i
          </note>
          <note n="f188501b">
            Sverige låga elpriser, och det finns enligt NUTEK och
          </note>
          <note n="14a9074c">
            Konkurrensverket ingenting som säger att de inte kan bli lägre.
          </note>
          <note n="3fb6205e">
            Glesbygdskunderna bör följas noga. Detta betonar vi i betänkandet.
            Regeringen har också för avsikt att uppdra åt NUTEK att särskilt
            övervaka kostnadsutvecklingen för glesbygdskunderna. Regeringen
            påpekar särskilt att vid tariffsättning på regionledningar skall
            huvudprincipen vara en avståndsoberoende tariff för uttag av el.
            I dag gäller att man inte får ha olika priser för olika kunder,
            och risken för att just glesbygdskunderna får betala mer för eldelen
            bedömer jag som liten.
          </note>
          <note n="7f4dfbc2">
            Nätkostnaden är officiell och lika för alla. Det som blir avgörande
            för priset är kundstorleken. Det spelar ingen roll om man bor
            i lägenhet i centrala
          </note>
          <note n="60838ae8">
            Uppsala eller i ett litet hus på norra Gräsö i detta avseende.
          </note>
          <note n="2e45b4f8">
            Prisskillnaderna är i dag stora. Råkraften är mycket billigare
            i vissa delar av landet än i andra.
          </note>
          <note n="969a0b7e">
            Boden köper t.ex. sin råkraft 30-35 % billigare än
          </note>
          <note n="c73d3cc7">
            Östhammar, för att ta ett exempel.
          </note>
          <note n="956c524e">
            Särredovisning, eller uppdelning i olika juridiska personer,
            är en fråga som diskuteras på olika håll.
          </note>
          <note n="979707c5">
            Utskottsmajoriteten menar att en klar uppdelning behövs för att
            undvika korssubventioneringar. Små, kommunala elbolag som jag
            har talat med menar att bolag är den bästa formen. Verksamheten
            skulle helt enkelt inte fungera annars.
          </note>
          <note n="0969183d">
            Omställningen av hela det svenska energisystemet kommer att behandlas
            i särskild ordning. Energikommissionen skall lämna sitt betänkande
            i december. Därefter kommer remissomgång och breda diskussioner,
            och så småningom kommer proposition, utskottsbehandling och kammardebatt.
          </note>
          <note n="4644a9ff">
            Med det beslut vi fattar i dag underlättar vi denna omställning.
            Vi öppnar för kundernas fria val. Den som vill kan välja sin el
            från förnybara energikällor, s.k. grön el.
          </note>
          <note n="733be4c2">
            Herr talman! Som framgår av betänkandet och som framgått av debatten
            här i dag finns några reservationer fogade till betänkandet. Propositionen
            och betänkandet grundar sig i sin tur bl.a. på Energikommissionens
            delbetänkande kring dessa frågor. De reservationer som fogats
            till betänkandet i dag stämmer inte överens med delbetänkandet
            från Energikommissionen. Jag är litet förvånad över vissa partier.
          </note>
          <note n="a06e733e">
            Är det så att den som sitter i Energikommissionen talar för sig
            själva och den som sitter i näringsutskottet talar för sig? Vilken
            är då partilinjen, och hur skall de viktiga energifrågorna behandlas
            i en kommande debatt?
          </note>
          <note n="98251644">
            Herr talman! 1902 års ellag har varit gällande länge. Det är
            nu dags att möta framtiden med en ny.
          </note>
          <note n="91ab3864">
            En modern ellag, anpassad till den nya tiden med samarbete över
            gränserna, kommer att medföra ett nytt tänkande. En VD vid ett
            kommunalt elbolag som jag har talat med säger: Tänk vad bra det
            blir när vi skall utvecklas till ett serviceföretag. I stället
            för att säga till folk som ringer och klagar att vi har rätt och
            de har fel får vi jobba på ett annat sätt; vi får bli mer serviceinriktade.
          </note>
          <note n="c7725eeb">
            Herr talman! Jag tror att det här blir bra. Jag är säker på att
            vi om några år, när vi har sett hur det här verkar, inte kan tänka
            oss att återgå till det gamla, på samma sätt som man har upptäckt
            i Norge. Tänk när olika elbolag kommer till oss med olika erbjudanden
            om energisnåla apparater, lågenergilampor och annat som vi inte
            har kommit oss för med tidigare. Tänk när vi tillsammans i allmännyttan,
            i bostadsrättsföreningar, villaägarföreningar har pressat priserna,
            sett till att höja effektiviteten, serviceandan hos Vattenfall,
            Sydkraft eller våra kommunala bolag.
          </note>
          <note n="2d053c59">
            Herr talman! Jag yrkar bifall till utskottets hemställan i sin
            helhet och avslag på samtliga reservationer.
          </note>
          <note n="ff8c8cf8">
            Anf. 35 LENNART BEIJER (v) replik
          </note>
          <note n="b189c0ad">
            Herr talman! Man blir nästan imponerad av den självsäkerhet och
            den säkerhet som utskottsmajoriteten visar i fråga om förslagets
            positiva sidor. Det som
          </note>
          <note n="f4b4afbf">
            Barbro Andersson framhåller om möjligheterna att köpa grön el
            är nästan paradisiskt. De små sammanslutningarna skall kunna pressa
            priserna osv.
          </note>
          <note n="5864655f">
            Jag skulle vilja ställa ett par väldigt konkreta frågor. Är Barbro
            Andersson inte det minsta orolig för att förslaget framför allt
            kommer att gynna de stora energianvändarna? Redan har vi fått
            signaler om att de priser som bestäms nu för nästkommande år visar
            att man räknar upp priserna till enskilda konsumenter, medan man
            håller igen på priserna till industrin - man räknar alltså inte
            med att kunna höja de priserna.
          </note>
          <note n="94dc125f">
            Tvärtom måste man konkurrera om de stora kunderna.
          </note>
          <note n="c6474a03">
            Är ni inte rädda för att förslaget får denna konsekvens?
          </note>
          <note n="d2e0a859">
            Bör man inte vara litet försiktig med våra små kommunala elverk?
            Fyller de inte en väldig viktig funktion? Har det inte visat att
            de är mycket effektiva i sitt arbete? Är det verkligen meningen
            att vi skall pressa dem för att de skall bli uppköpta av de stora
            på marknaden?
          </note>
          <note n="5a7e42bb">
            Jag vill att Barbro Andersson reder ut ståndpunkterna. Det sades
            för ungefär ett år sedan att en avreglerad elmarknad skulle bana
            väg för en privatisering av Vattenfall. De misstankarna från socialdemokratins
            sida har ni i dag lagt åt sidan, eller?
          </note>
          <note n="5365215c">
            Anf. 36 BARBRO ANDERSSON (s) replik
          </note>
          <note n="b1b4675a">
            Herr talman! Jag vill gärna se möjligheterna med det här förslaget.
            Det finns många möjligheter. Om man sätter sig in i förslaget
            noga, om man diskuterar med människor som är verksamma i branschen
            och som vill se möjligheterna och inte hoten, då upptäcker man
            dem också. Därför vill jag gärna stryka under dem.
          </note>
          <note n="063b28ea">
            Beträffande priserna skiljer man på en nätdel och en eldel, vilket
            gör att det inte har så stor betydelse för de små konsumenterna
            om man bor i en lägenhet centralt i en stad eller ute på landet
            i en villa.
          </note>
          <note n="40920685">
            Jag tror att riskerna för de små elbolagen är överdrivna. Man
            måste ju inte sälja sitt elbolag till de stora om man inte vill.
            Om vi dessutom får en nordisk elmarknad, som vi alla gärna vill
            se, kommer de i dag stora bolagen - Vattenfall och Sydkraft och
            andra - så att säga minska i storlek genom att det blir fler aktörer
            på marknaden.
          </note>
          <note n="1fd17996">
            Anf. 37 BIRGER SCHLAUG (mp) replik
          </note>
          <note n="df2aeb04">
            Herr talman! Barbro Andersson sade att hon tror att detta leder
            till en effektiv elförsörjning. Jag förstår inte vad hon menar
            med "effektiv" när inte miljökostnaderna finns inräknade. Hur
            kan det då vara effektivt?
          </note>
          <note n="8ff93586">
            Leif Marklund, Berit Andnor och Bo Holmberg m.fl. drar i sin
            motion slutsatsen att det blir en katastrof, inte minst med tanke
            på att kärnkraften skall avvecklas. Hur ser utskottsmajoriteten
            och socialdemokraterna i utskottet på det?
          </note>
          <note n="ffe8e123">
            En konkret fråga till: Varför skulle svenska kraftbolag sälja
            billigt till svenska konsumenter när man får en gemensam elbörs
            inom EU där man kan sälja dyrt till andra länders konsumenter?
          </note>
          <note n="c1762e5e">
            Anf. 38 BARBRO ANDERSSON (s) replik
          </note>
          <note n="2b602457">
            Herr talman! Under arbetet med det här betänkandet i utskottet
            har Birger Schlaug inte varit närvarande, inte följt debatten.
            Jag förstår att det kan vara litet svårt att följa med. Om man
            läser betänkandet och propositionen noga ser man att vi på varje
            punkt har bemött de farhågor och påståenden som finns i de olika
            motionerna. Vi har med det förträffliga kansliets benägna hjälp
            sett till att vi fått bra skrivningar som en klar majoritet står
            bakom. Om Birger Schlaug läser betänkandet noga får han svar på
            de frågor som han ställt.
          </note>
          <note n="7e62c301">
            Anf. 39 BIRGER SCHLAUG (mp) replik
          </note>
          <note n="9d3475c8">
            Herr talman! Jag har faktiskt läst både betänkandet, kommissionens
            delbetänkande och mycket annat.
          </note>
          <note n="60888d50">
            Jag ställde några konkreta frågor. Hur kan det vara effektiv
            elhantering och effektiva elkostnader när man inte räknar in miljökostnaderna?
            Jag vill ha svar på den frågan. Den besvaras inte i betänkandet.
            Dessutom skulle jag vilja ha ett enkelt svar på följande fråga:
            Varför skulle svenska kraftbolag sälja billigt till svenska konsumenter
            när man kan få ut dubbelt så högt pris om man säljer till tyska
            eller andra konsumenter, om EU nu skall ha en gemensam elbörs,
            vilket Barbro Andersson talade om? Är det av ren godhet som svenska
            kraftbolag skall sälja billigt och minska vinsten? Varför?
          </note>
          <note n="a9493d53">
            Anf. 40 BARBRO ANDERSSON (s) replik
          </note>
          <note n="ff768b16">
            Herr talman! Jag skall ta det sista gällande utrikeshandeln först.
            Det är just för att man skall kunna besluta hur det hela skall
            se ut som vi föreslår den här konstruktionen för handeln.
          </note>
          <note n="5bd16ebb">
            Den effektiva elförsörjningen får vi genom uppdelningen, som
            tydligt framgår av betänkandet.
          </note>
          <note n="d904ea61">
            Dessutom rör detta de frågor som kommer att behandlas av Energikommissionen
            i ett senare läge och som inte berör debatten här i dag.
          </note>
          <note n="bc1c53e1" type="speaker">
            Anf. 41 ARNE KJÖRNSBERG (s)
          </note>
          <note n="f091c990">
            Herr talman! Med talmannens benägna tillstånd tänker jag först
            ta upp en fråga som inte har med denna debatt att göra utan med
            alla debatter i denna kammare. Jag vet att talmännen vill ha rappa
            och litet livfulla debatter. Men första förutsättningen för det
            är att man hör sina ärade meddebattörer. När man måste uppbringa
            all sin energi för att över huvud taget höra vad meddebattörerna
            säger är det ganska hopplöst att få dessa livfulla och rappa debatter
            som vi vet att talmännen gärna vill att vi skall ha i denna kammare
            för att göra riksdagen till centralpunkten för politiken i Sverige.
          </note>
          <note n="ceeab961">
            Därefter över till ämnet: Bakom den något oskyldiga rubriken
            "Ny ellagstiftning" ryms utan tvekan den största energipolitiska
            reformen under hela efterkrigstiden. Det elförsörjningssystem
            som vi har nu har gett oss en hög teknisk nivå, stor leveranssäkerhet,
            internationellt sett låga priser och ett rimligt system för taxesättning.
          </note>
          <note n="8c3fe912">
            Den som vill ändra på detta - som framgått av debatten och betänkandet
            vill näringsutskottet göra det -
          </note>
          <note n="bd088ca0">
            har, menar jag, hela bevisbördan. Den som vill ändra systemet
            måste leda i bevis att ett nytt system blir bättre och ger samhällsekonomiska
            och inte minst miljömässiga vinster.
          </note>
          <note n="6b7bfa7e">
            Näringsutskottet säger att det främsta syftet med dessa förslag
            är att stärka konsumenternas ställning. I
          </note>
          <note n="db41c758">
            min hand har jag en broschyr från Svenska Elverksföreningen.
            Inom parentes har nog Svenska Elverksföreningen missförstått riksdagens
            roll, eftersom man påstår att riksdagen har beslutat om en del
            förändringar. Vi kommer att besluta om någon halvtimma eller timma
            om detta. I broschyren finns en rubrik som lyder "Lönar det sig
            att byta?" Under den kan man läsa följande: "Hur mycket pengar
            finns det att hämta om man byter elleverantör? Det beror naturligtvis
            på vilka villkor man har idag och hur mycket el man förbrukar.
            Men för de allra flesta hushåll blir nog svaret: inte särskilt
            mycket.
          </note>
          <note n="2bf13663">
            Den som byter elleverantör måste nämligen ha en elmätare som
            mäter elförbrukningen timme för timme.
          </note>
          <note n="7442fecc">
            Kostnaden för den noggrannare mätningen skall betalas av kunden.
          </note>
          <note n="1a223df4">
            För de flesta hushåll blir det därför antagligen inte ekonomiskt
            lönsamt att byta elleverantör." Detta säger
          </note>
          <note n="1f9696ca">
            Svenska Elverksföreningen.
          </note>
          <note n="42099164">
            I en av de största landsortstidningarna kunde man i söndags läsa
            en intervju med en hög chef inom Vattenfall. Han fick frågan:
            "Men varför då en avreglering, har det inte fungerat bra som det
            gjort?" Efter att han talat om att det finns vissa tendenser till
            att bli pösig - man blir något överraskad att denne Vattenfallschef
            talar så fritt ur hjärtat; det finns nog andra medel att behandla
            pösigheten med - säger han: "Det handlar dock inte så mycket om
            priset, Sverige har trots sitt utpräglade monopol världens lägsta
            elpriser."
          </note>
          <note n="bb75d9a8">
            Detta är alltså inte mitt ordval utan Vattenfallschefens.
          </note>
          <note n="4debf7d4">
            Följdfrågan från journalisten blev: "Men nackdelarna då? För
            nog finns det en baksida på medaljen."
          </note>
          <note n="923cadb4">
            Jo, det var den här mannen klart medveten om. Han nämnde avregleringen
            av flyget som avskräckande exempel. "Även taxi har ju efter avregleringen
            haft kaos på sina håll ---." Han ser också en fara för elmarknaden.
            "Mindre seriösa aktörer --- kommer att försöka tjäna snabba pengar
            på att köpa och sälja elström.
          </note>
          <note n="f8f2f9a5">
            - Vi kommer nog tyvärr att få se sådana ---."
          </note>
          <note n="1e41b92e">
            Vattenfallschefen hade fel i ett, eller kanske två, av sina påståenden.
            Jag tänkte ta upp det här med världens lägsta elpriser. Till industrin
            har faktiskt
          </note>
          <note n="322c4900">
            Sydafrika och Kanada lägre pris. Sverige däremot har klart lägst
            priser i Europa, vilket Vattenfall har visat i en liten brochyr
            jag har och vilket Dagens Industri visade i en artikel i mitten
            av förra månaden.
          </note>
          <note n="d5009704">
            Då är frågan: Har näringsutskottet kunnat visa att svenska konsumenter
            kommer att få lägre priser? Mitt svar är obetingat: Den som vill
            göra denna stora förändring av ett system som har gett oss Europas
            absolut lägsta priser och bland de lägsta priserna i världen måste
            kunna leda denna fråga i bevis.
          </note>
          <note n="8d96543c">
            Låt oss se på en vanlig hushållskonsument. Det hushåll jag tar
            upp bor i lägenhet och förbrukar ca
          </note>
          <note n="cc6b9554">
            4 000 kWh per år. Den mätutrustning som behövs för att mäta förbrukningen
            timme för timme kostar, säger man, 5 000 - 8 000 kr. Jag vill
            inte ta i så mycket, så jag räknar lågt i mitt exempel och antar
            att en sådan kostar 6 000 kr. I exemplet utgår jag ifrån att konsumenten
            får ett lägre pris på 2 öre per kWh. Det betyder att denne hushållskonsument
            kommer att få en 80
          </note>
          <note n="866b429d">
            kr lägre kostnad för den el han använder under ett år.
          </note>
          <note n="a8753762">
            För att betala kostnaden för mätaren behöver man alltså hålla
            på i 75 år innan den är betald. Det öppnar i och för sig oanade
            perspektiv på det att man skall stärka konsumentens ställning.
          </note>
          <note n="2578d05f">
            Detta visar att möjligen, och jag understryker möjligen, kan
            avregleringen vara till fördel för de absolut största förbrukarna
            som genom sin styrka och sina kunskaper kan sätta kraft bakom
            sina ord i förhandlingarna. Dessa möjligheter har inte hushållen
            och, vad kanske värre är, inte heller småföretagen.
          </note>
          <note n="40c5b31e">
            Till sist vill jag nämna den väsentligaste invändningen på den
            här punkten. Elmarknaden i Sverige är en utpräglad oligopolmarknad,
            inte som Vattenfallschefen påstod monopolmarknad. Det finns alltså
            väldigt få leverantörer. Elmarknaden tenderar dessutom att bli
            allt mindre. En sådan marknad kommer inte, menar jag, att leda
            till konkurrens som kommer de små kunderna till del i varje fall.
            All erfarenhet från denna och andra branscher visar obetingat
            att jag har rätt.
          </note>
          <note n="d01510ee">
            Utskottet skriver i betänkandet att det främsta argumentet för
            den lagstiftning som utskottet nu föreslår är omsorgen om konsumenterna.
            Med det räkneexempel jag nyss visade är de naturliga frågorna
            med en lätt travesti på Gustav Möller: "Omsorg för vem?
          </note>
          <note n="cff53084">
            Omsorg till vad?"
          </note>
          <note n="56ed4a08">
            Herr talman! Låga elpriser, hög leveranssäkerhet, hög teknisk
            nivå och rimlig taxeersättning har varit till fördel för vårt
            land, för näringslivet och för övriga elkonsumenter. De förslag
            som nu föreläggs riksdagen för beslut har inte på något av dessa
            områden visat att det blir bättre.
          </note>
          <note n="c948a230">
            Till detta skall läggas att Sverige står inför en omställning
            av energisystemet som inget annat land genomfört. Vi har ambitionen
            - det tror jag att vi alla är överens om - att den skall ske med
            bibehållen god leveranssäkerhet och till konkurrenskraftiga priser.
          </note>
          <note n="86220845">
            Den skall ske i ordnade former och inte i panik.
          </note>
          <note n="6b9af89f">
            Dessutom anser vi att det är rimligt att skillnaderna i pris
            för nyttigheten el inte blir alltför stora mellan olika delar
            av vårt land.
          </note>
          <note n="c913f3fd">
            Alla dessa problem sammantagna kommer genom de förslag som riksdagen
            nu har att behandla att överlämnas till marknaden, en marknad
            vars största och oftast enda drivkraft är att tjäna pengar och
            i en del fall, dess värre, tjäna snabba pengar. Jag har inga invändningar
            mot det. Det är rimligt att det är på det här sättet i ett marknadsekonomiskt
            system. Men man kan fråga sig om man skall överlåta allt till
            ett sådant system.
          </note>
          <note n="c0ec5714">
            Detta, herr talman, är enligt min mening tillräckligt för att
            motivera det avslagsyrkande som finns i den motion där jag står
            som första namn och vars beteckning är 1994/95:N25.
          </note>
          <note n="9be9a5d7">
            Jag vill ändå ta upp en tråd till. Jag går då tillbaka några
            år i tiden och knyter an till vad näringsutskottet har sagt tidigare.
          </note>
          <note n="96cf4d68">
            I slutet av 1980-talet gjordes en del stora förändringar, vilket
            bl.a. Barbro Andersson talade om. Man bolagiserade exempelvis
            Vattenfall. Det grundläggande skäl som då fördes fram var att
            det var viktigt att vårt land var i takt med förändringarna i
            dåvarande
          </note>
          <note n="d4164c22">
            EG. Det tyckte också ett enhälligt näringsutskott våren 1992,
            då utskottet talade om att det var viktigt att beakta utvecklingen
            inom EG innan beslut fattades om förändring av svensk elmarknad.
          </note>
          <note n="0f8a0db5">
            Det verkade rimligt då och jag tycker att det verkar rimligt
            nu. Att Sverige skulle eftersträva samtidighet var näringsutskottets
            enhälliga uppfattning
          </note>
          <note n="90fae2d1">
            1992. Jag vet inte hur mycket denna uppfattning präglades, eller
            var beroende, av att den allänna meningen då ute i Europa var
            att en omfattande avreglering var på gång. Jag kan alltså inte
            bedöma det.
          </note>
          <note n="40d91425">
            Det är bara det att nu är de allra flesta bedömare överens om
            att denna förändring, alltså strävan mot en avreglering, har avstannat.
            Endast ett av länderna i dåvarande EG, Storbritannien, har avreglerat.
            Det finns grundläggande meningsskiljaktigheter bland de stora
            länderna inom EU. Flera av dem anser det vara ett nationellt intresse
            att slå vakt om möjligheterna att med politiska medel styra elmarknaden
            till båtnad för landets industri, hushåll och medborgare och inte
            överlåta detta faktiskt en smula svåra problem till marknaden.
          </note>
          <note n="e97687ef">
            Det betyder att den kanske viktigaste utgångspunkten i näringsutskottets,
            tycker jag, välgrundade uppfattning från 1992 - samtidigheten
            - inte talar för en avreglering av vår elmarknad.
          </note>
          <note n="dcc5d737">
            Herr talman! Jag har samma uppfattning som näringsutskottet år
            1992 hade i denna del. Men i motsats till näringsutskottet står
            jag fast vid den uppfattning som jag då hade. Detta är i sig ett
            skäl så gott som något för att yrka avslag på motion N25.
          </note>
          <note n="85d5a9c1">
            Jag hade tänkt yrka bifall till motion N25 och till motion N27,
            vilken har Leif Marklund som första namn. Men jag har fått lära
            mig av kammarkansliets eminenta tjänstemän att jag av formella
            skäl inte kan göra det. Anledningen är att båda motionerna täcks
            in av reservation 2. Därför kommer vi motionärer att vid kommande
            votering rösta för reservation 2.
          </note>
          <note n="e3c5820e">
            Till sist: Vi, Sveriges riksdag, som sitter här på uppdrag av
            medborgarna har i denna fråga uppdraget från våra barn och barnbarn
            att genomföra en total omställning av det svenska energisystemet.
            Vår absoluta strävan är att detta skall kunna göras under ordnade
            former och, som sagt, inte i panik. Alla åtgärder som vi vidtar
            på det energipolitiska området måste präglas av detta uppdrag.
            Detta, herr talman, är det grundläggande skälet till mitt ställningstagande
            i denna fråga.
          </note>
          <note n="2e1d8a8a">
            I detta anförande instämde Bengt Kronblad, Leo
          </note>
          <note n="023365a9">
            Persson, Sigrid Bolkéus, Rune Berglund, Carin Lundberg, Lennart
            Klockare, Birgitta Gidblom, Eva Persson Sellin, Lars U Granberg,
            Ulf Kero och Kristina
          </note>
          <note n="698337fc">
            Zakrisson (alla s).
          </note>
          <note n="04b200fe" type="speaker">
            Anf. 42 LEIF MARKLUND (s)
          </note>
          <note n="bccfcd71">
            Herr talman! Som tidigare sagts i denna kammare var det föregående
            borgerliga regering som både inledde och genomförde avregleringen
            av elmarknaden. Det här drogs tillbaka av den socialdemokratiska
            regeringen på grund av den stora osäkerheten om vad som skulle
            hända. Vi gav Energikommissionen tilläggsuppdraget att analysera
            konsekvenserna av en sådan här avreglering, eller omreglering
            - en lek med ord enligt min mening.
          </note>
          <note n="243c6200">
            Energikommissionens arbete ledde till ett delbetänkande där några
            små förändringar föreslogs. Dessa ändringar gick naturligtvis
            i rätt riktning, men det var inte på långt när tillräckligt för
            att övertyga mig och många andra. Enligt min och många andras
            mening var det alltför många osäkerhetsfaktorer som trädde fram.
            Dessa osäkerheter uttrycks i propositionen i ett förslag om fortsatt
            utredning och uppföljning. Det är i och för sig vällovligt att
            man, när så stor osäkerhet råder, ser till att det blir utredningar
            och uppföljningar. Propositionen andas dock en alltför stor osäkerhet
            och bör därför avslås.
          </note>
          <note n="7e8ee51d">
            Herr talman! Jag har försökt att hitta motivet till denna omställning
            av den svenska ellagstiftningen, men jag har inte lyckats. Att
            ta ytterligare ett steg mot en avreglering och att låta marknaden
            styra svensk elförsörjning och de svenska elpriserna bortom den
            politiska församlingens möjlighet att påverka tycks i dag vara
            ett självändamål.
          </note>
          <note n="d05282df">
            Motivet, en effektivisering av elmarknaden och en stärkt ställning
            för konsumenterna, åtföljs i betänkandet av en mening om att denna
            effektivisering med ökad konkurrens verkar komma - där finns också
            en osäkerhet - enskilda konsumenter till del. Visst låter det
            bra! Men sedan redovisas att NUTEK, Konkurrensverket och Svenska
            kraftnät får i uppdrag att övervaka och följa händelseutvecklingen.
            Här redovisas ju också en klar osäkerhet om följderna av reformen.
          </note>
          <note n="4d7ace07">
            I motionerna N25, N26 och N27 lyfter vi motionärer fram en hel
            del problem som icke är lösta och där det finns en oerhört stor
            osäkerhet. Vi lyfter fram glesbygdskonsumenterna. Hur skall detta
            komma dem till del? Kan man tänka sig att sitta uppe i Åsele hemma
            i vardagsrummet framför en dator och där följa elmarknaden och
            elbörsen efter att först kanske ha investerat 5 000 eller 10 000
            kr i en ny mätare för att nästa dag kunna köpa den billigaste
            elen? Det är nonsens, och det är fåfängligt att tro att svenska
            hushåll skall hantera sina elkostnader på det sättet.
          </note>
          <note n="528ad280">
            När det gäller glesbygdskonsumenterna avstyrker utskottet med
            motiveringen att grund saknas för vårt tvivel att det här skall
            komma nämnda konsumenter till godo. Även här uttrycks ju en stor
            osäkerhet. Det är faktiskt det enda ställe som vi har hittat där
            man argumenterat mot de motiv som vi motionärer fört fram.
          </note>
          <note n="5b5740e3">
            När det gäller förslagets inverkan på omställningen av vårt energisystem
            påpekar Energikommissionen att det inte är möjligt att med säkerhet
            avgöra om faktorerna i förslaget kommer att öka eller minska investeringarna
            i vårt energisystem. Energikommissionen har inte sagt att detta
            underlättar, vilket tidigare framförts i denna kammare. I stället
            har man sagt att man inte kan avgöra den saken. Här kommer också
            en osäkerhet fram.
          </note>
          <note n="0b254585">
            Jag tycker att detta är att föregripa det stora energipolitiska
            beslut som vi står inför - ja, ett av de större energipolitiska
            beslut som svenska parlamentariker och svensk politik kommer att
            stå inför. Här föregriper vi Energikommissionens slutbetänkande.
            Vi föregriper alltså det beslutsunderlaget och rycker bort en
            del av verktygen för att kunna ställa om vårt energisystem.
          </note>
          <note n="21e6d770">
            I motsats till utskottsmajoriteten tror jag faktiskt att omställningen
            därmed försvåras. Jag tror alltså att vi försvårar den omställning
            som egentligen kan ske när det gäller avvecklingen av kärnkraften
            och investeringar i nya energikällor.
          </note>
          <note n="9c3a59dd">
            Herr talman! Motionerna N25 och N27 har som utgångspunkt att
            vi i dag har en väl fungerande elmarknad. Både i ett europeiskt
            och i ett internationellt perspektiv har vi låga elpriser, vilket
            Arne Kjörnsberg mycket bra utvecklade. Det gäller såväl industrin
            som hushållen. Vi ser därför stora hot inför den omställning som
            liggande förslag innebär. Propositionen leder egentligen mycket
            långt.
          </note>
          <note n="34242ef6">
            Det råder inga delade meningar om att vi i dag har låga elpriser.
            Det har vi också hört i denna kammare.
          </note>
          <note n="56c474cb">
            Alla är överens om att vi i dag har oerhört låga elpriser. Vi
            har dessutom hög elsäkerhet och hög leveranssäkerhet i elsystemen.
            Det borde inte råda delade meningar om att styrningen av energin
            har varit ett viktigt samhällsplaneringsinstrument. Detta överlämnas
            nu till marknaden. Samtidigt måste jag hålla med de talare som
            sagt att det här underlättar en privatisering av Vattenfall.
          </note>
          <note n="848719d7">
            Den regionalpolitiska propositionen 1994/95:161
          </note>
          <note n="f39c7a82">
            anger att de övergripande målen för regionalpolitiken skall vara
            uthållig tillväxt, rättvisa och valfrihet. Likvärdiga villkor
            skall skapas för medborgarna i hela riket.
          </note>
          <note n="ef15da6f">
            Det upplevs egentligen som ganska motsägelsefullt att vi nu tar
            bort ett av de kanske viktigaste incitamenten när det gäller att
            bedriva en regionalpolitik som syftar till att uppfylla nämnda
            mål. Dels slår förslaget hårt mot vår glesbygd, dels blir det
            stora påfrestningar på vår elintensiva industri som är utplacerad
            på bruksorter runt om i vårt land.
          </note>
          <note n="e222dcd5">
            Den föreslagna enerigiomställningen kan få en betydande inverkan
            på våra basindustriers utveckling beroende på att vi öppnar vägen
            för en snabb anpassning av svenska elpriser mot världsmarknadsnivå.
          </note>
          <note n="0286e510">
            NUTEK:s scenariestudie när det gäller Långtidsutredningens bilaga
            6, Tillväxtalternativet, visar att en tillväxtprocess som drivs
            av en strukturomvandling skulle kunna resultera i dramatiska förskjutningar
            av industriproduktionen och nettoexportens sammansättning under
            en 30-årsperiod. Skogsindustrins nettoexportandel exempelvis skulle
            minska från 50 % år
          </note>
          <note n="789a41a7">
            1992 till 20 % år 2010. Det är alltså gigantiska förändringar
            som föreslås.
          </note>
          <note n="98d900a2">
            Skogsindustrin skulle i detta fall bromsas av energiprisutvecklingen
            - alltså inte på grund av kapitalbrist eller brist på arbetskraft,
            utan på grund av att vi tar felaktiga beslut i fråga om energin.
          </note>
          <note n="56fb1de9">
            Herr talman! De största försämringarna i samband med denna avreglering
            kommer som vi ser det naturligtvis att drabba konsumenterna i
            glesbygden. Förslaget om att nättaxan skall vara avståndsberoende
            kommer inte att få full genomslagskraft direkt, men efter en övergångstid
            på fem år är jag helt övertygad om att glesbygden kommer att ligga
            väldigt långt ner på prioriteringslistan när det gäller att leverera
            elkraft.
          </note>
          <note n="e6e4e5ca">
            Dels är man starkt beroende av el, dels har man en oerhört låg
            förbrukning. Vem vill leverera till små kunder?
          </note>
          <note n="2e944beb">
            Elmarknaden i framtiden är för viktig för att utsättas för sådana
            här experiment. För att ändra de nuvarande, fungerande systemen
            i den omfattning som föreslås måste man kunna bevisa att samhällsekonomiska
            vinster uppnås vid denna omdaning. Effekterna av tidigare avregleringar
            borde stämma till eftertanke.
          </note>
          <note n="e74291fe">
            Ta avregleringen av flyget som på ett mycket dramatiskt sätt
            försämrade kommunikationerna i vår glesbygd. Menar vi i Sveriges
            riksdag allvar med att hela
          </note>
          <note n="65cc29a2">
            Sverige skall leva, borde vi stanna upp och närmare utvärdera
            och analysera vad vi håller på med.
          </note>
          <note n="3f59278b">
            Det har meddelats att regeringen nu avser att tillsätta en utredare
            med uppdrag att se över hur förändringarna inom den statliga sektorn
            har påverkat den regionala utvecklingen samt vilka konsekvenserna
            av privatiseringar, avregleringar och bolagiseringar har blivit.
            Vidare sägs att utredningen skall ligga till grund för regeringens
            fortsatta arbete. Detta är bra.
          </note>
          <note n="b0b10cd5">
            Men varför skall vi då hasta fram en massa avregleringar innan
            vi vet vad konsekvenserna blir?
          </note>
          <note n="e1132fb1">
            Tidigare beslut som näringsutskottet tog 1992 och som Arne Kjörnsberg
            redogjorde för står jag fortfarande bakom. Men detta är naturligtvis
            en avkrok som absolut inte har någonting med det nämnda beslutet
            att göra.
          </note>
          <note n="086fd06b">
            Enligt min mening har de negativa effekterna av avregleringen
            varit betydligt större än de positiva. För att gå vidare måste
            vi i vårt beslutsunderlag kunna uttrycka oss med större säkerhet
            än vad vi gör i den här propositionen. Den oro som det ges uttryck
            för i kommunerna, hos LO-distrikten, hos LO centralt, bland enskilda
            konsumenter och i viss mån också hos företag visar på en misstro
            mot avregleringsförslaget.
          </note>
          <note n="82447720">
            Vi kan titta på Assi Domän, Gränges och Avesta
          </note>
          <note n="f6805d04">
            Sheffield. De har de sista dagarna hastat fram och tecknat långa
            kontrakt om energi med Vattenfall.
          </note>
          <note n="6806c65b">
            Varför gör man det? Jo, naturligtvis av den anledningen att man
            är helt övertygad om att de svenska elpriserna kommer att justeras
            mot världsmarknadspriser. Industrins konkurrenskraft kommer att
            försämras. Nu tecknas upp till tjugoåriga kontrakt, för att man
            vill tillskansa sig själv skadeslöshet. Och vilka kommer att drabbas?
            Jo, naturligtvis konsumenterna.
          </note>
          <note n="3367a843">
            Vi får inte låta avregleringarna bli ett självändamål. Därför
            hemställer jag att riksdagen avvisar förslaget. För mig liksom
            för Arne Kjörnsberg är det så att problematiken kring den tekniska
            hanteringen när det gäller behandlingen av detta ärende i kammaren
            har gjort att jag inte kan yrka bifall till min motion.
          </note>
          <note n="545f48bc">
            Precis som Arne Kjörnsberg inser jag att mina synpunkter är tillgodosedda
            i reservation 2 och jag kommer i omröstningen att stödja den reservationen.
          </note>
          <note n="7e901316">
            I detta anförande instämde Bengt Kronblad, Arne
          </note>
          <note n="4658f977">
            Kjörnsberg, Leo Persson, Barbro Hietala Nordlund,
          </note>
          <note n="3609288b">
            Axel Andersson, Sigrid Bolkéus, Sven Lundberg,
          </note>
          <note n="2b68a7bd">
            Rune Berglund, Carin Lundberg, Bengt-Ola Ryttar,
          </note>
          <note n="817be651">
            Lennart Klockare, Birgitta Gidblom, Eva Persson
          </note>
          <note n="64ed129c">
            Sellin, Ulf Kero, Kristina Zakrisson, Lars U Granberg
          </note>
          <note n="82b0fc8c">
            (alla s) samt Birger Schlaug (mp).
          </note>
          <note n="7bf0baef" type="speaker">
            Anf. 43 HANS KARLSSON (s)
          </note>
          <note n="264520c1">
            Herr talman! I betänkande 1995/96:NU1 behandlas proposition 1994/95:222
            om ny ellagstiftning jämte ett antal motioner inom samma sakområde.
            Jag tycker att det är olyckligt att utskottsmajoriteten vill driva
            fram en så omfattande avreglering av elmarknaden utan att tillräckliga
            analyser av konsekvenserna har gjorts. Jag instämmer i de argument
            som Arne
          </note>
          <note n="09d9359b">
            Kjörnsberg och Leif Marklund tidigare har framfört i debatten.
            Det har varit argument som reser många frågetecken beträffande
            en avreglering och konsekvensen av en sådan. Min bedömning är
            att konsekvensen av en avreglering måste belysas mer omsorgsfullt
            än vad som hittills har skett.
          </note>
          <note n="eb52d382">
            Det har genomförts ett antal avregleringar i Sverige under senare
            år. Jag tycker att samtliga dessa har gett oss den erfarenheten
            att en noggrann analys och en försiktigare takt är till gagn för
            samhället och medborgarna. Utan att dra alltför långtgående slutsatser
            av avregleringen av taxi och inrikesflyget är det ändå uppenbart
            att priset för enskilda människor och för samhället har varit
            högt i dessa fall.
          </note>
          <note n="34e5e5e1">
            Herr talman! Jag kan inte finna något skäl till att hasta fram
            i denna fråga. Vi kan mycket väl invänta
          </note>
          <note n="5e647f3f">
            Energikommissionens slutgiltiga ställningstagande;
          </note>
          <note n="289e07a7">
            Inte minst med tanke på att jag inte har tolkat det som att det
            finns någon större entusiasm för avregleringen i det som Energikommissionen
            hittills sagt.
          </note>
          <note n="9f635455">
            Det är för närvarande mycket tveksamt vilken trygghet de små
            konsumenterna i allmänhet och de som bor i glesbygden i synnerhet
            kan känna i den utveckling vi står inför om utskottsmajoriteten
            beträffande avregleringen vinner majoritet i kammaren. Det finns
            skäl att vara mycket orolig för prisutvecklingen för dessa konsumenter.
          </note>
          <note n="aed3ceda">
            För mig är den enskilda människans möjlighet att hävda sina intressen
            viktig. I en värld som alltmer styrs av marknadsekonomiska överväganden
            ställs den enskilda människan åt sidan till förmån för näringslivets
            vinstintressen. Jag tycker att den svenska modellen för marknadsekonomi
            är betydelsefull för att skapa dynamik i utvecklingen och samtidigt
            skydda den enskilda konsumenten. En avreglering som inte tar hänsyn
            till enskilda konsumenter och som inte väger in de olika förhållanden
            som råder inom den elintensiva industrin och konsumenter i glesbygden
            går på tvärs mot dessa värderingar.
          </note>
          <note n="7b3f0bf1">
            Herr talman! Med hänvisning till vad jag har anfört vill jag
            meddela kammaren att jag inte kommer att rösta för utskottsmajoritetens
            förslag.
          </note>
          <note n="c215ce20">
            Överläggningen var härmed avslutad.
          </note>
          <note n="8ccad316">
            Beslut
          </note>
          <note n="d7765526">
            NU1 Ny ellagstiftning
          </note>
          <note n="b11b3f86">
            Mom. 1 (frågan om ny ellagstiftning)
          </note>
          <note n="d728cdd5">
            1. utskottet
          </note>
          <note n="7d05be44">
            2. res. 1 (v)
          </note>
          <note n="f23b498f">
            3. res. 2 (mp)
          </note>
          <note n="6c65e00d">
            Förberedande votering:
          </note>
          <note n="c0bcee2d">
            16 röster för res. 2
          </note>
          <note n="43beec9c">
            38 röster för res. 1
          </note>
          <note n="89d4c2ea">
            246 avstod
          </note>
          <note n="3ed5d22d">
            49 frånvarande
          </note>
          <note n="0532d71d">
            Kammaren biträdde res. 2.
          </note>
          <note n="ea4261b4">
            Huvudvotering:
          </note>
          <note n="c92b9d56">
            238 röster för utskottet
          </note>
          <note n="19b229fa">
            45 röster för res. 2
          </note>
          <note n="4f3f257a">
            16 avstod
          </note>
          <note n="060c5237">
            50 frånvarande
          </note>
          <note n="e4f44cfe">
            Kammaren biföll utskottets hemställan.
          </note>
          <note n="7c1af7af">
            Partivis fördelning av rösterna:
          </note>
          <note n="593093e2">
            För utskottet: 115 s, 71 m, 22 c, 19 fp, 11 kds
          </note>
          <note n="5ca04a0d">
            För res. 2: 20 s, 9 v, 16 mp
          </note>
          <note n="899893a0">
            Avstod: 9 s, 7 v
          </note>
          <note n="4df8b2c6">
            Frånvarande: 17 s, 9 m, 5 c, 7 fp, 6 v, 2 mp, 4 kds
          </note>
          <note n="13ba6e5f">
            Ann-Marie Fagerström (s) anmälde att hon avsett att rösta ja
            men markerats ha avstått från att rösta.
          </note>
          <note n="68c4c63a">
            Mom. 2 (omställningen av energisystemet)
          </note>
          <note n="d728cdd5">
            1. utskottet
          </note>
          <note n="6138f0ad">
            2. res. 3 (v, mp)
          </note>
          <note n="21e3c363">
            Votering:
          </note>
          <note n="34ccc878">
            262 röster för utskottet
          </note>
          <note n="6218569f">
            33 röster för res. 3
          </note>
          <note n="265edef2">
            5 avstod
          </note>
          <note n="3ed5d22d">
            49 frånvarande
          </note>
          <note n="e4f44cfe">
            Kammaren biföll utskottets hemställan.
          </note>
          <note n="7c1af7af">
            Partivis fördelning av rösterna:
          </note>
          <note n="2f20476f">
            För utskottet: 141 s, 71 m, 22 c, 18 fp, 10 kds
          </note>
          <note n="cb2fd357">
            För res. 3: 16 v, 16 mp, 1 kds
          </note>
          <note n="2b1828b2">
            Avstod: 4 s, 1 fp
          </note>
          <note n="ea1df6e3">
            Frånvarande: 16 s, 9 m, 5 c, 7 fp, 6 v, 2 mp, 4 kds
          </note>
          <note n="c7838d5d">
            Mom. 3 (Vattenfall AB)
          </note>
          <note n="9748e8d8">
            1. utskottets hemställan med av utskottets motivering
          </note>
          <note n="b1f3aef0">
            2. motiveringen i res. 4 (m, fp, kds)
          </note>
          <note n="21e3c363">
            Votering:
          </note>
          <note n="ed9c76ef">
            169 röster för utskottet
          </note>
          <note n="c6372678">
            99 röster för res. 4
          </note>
          <note n="9ca58900">
            30 avstod
          </note>
          <note n="66f51cd2">
            51 frånvarande
          </note>
          <note n="bace5d9c">
            Kammaren biföll utskottets hemställan med godkännande av utskottets
            motivering.
          </note>
          <note n="7c1af7af">
            Partivis fördelning av rösterna:
          </note>
          <note n="a7c94313">
            För utskottet: 143 s, 22 c, 4 v
          </note>
          <note n="885df86b">
            För res. 4: 70 m, 18 fp, 11 kds
          </note>
          <note n="37805298">
            Avstod: 2 s, 12 v, 16 mp
          </note>
          <note n="99190455">
            Frånvarande: 16 s, 10 m, 5 c, 8 fp, 6 v, 2 mp, 4
          </note>
          <note n="a9941af6">
            kds
          </note>
          <note n="fa0d5aa1">
            Mom. 4 (utrikeshandeln med el)
          </note>
          <note n="d728cdd5">
            1. utskottet
          </note>
          <note n="43ef700d">
            2. res. 7 (m, fp)
          </note>
          <note n="21e3c363">
            Votering:
          </note>
          <note n="ff26b8aa">
            184 röster för utskottet
          </note>
          <note n="acb31af2">
            89 röster för res. 7
          </note>
          <note n="47217876">
            27 avstod
          </note>
          <note n="3ed5d22d">
            49 frånvarande
          </note>
          <note n="e4f44cfe">
            Kammaren biföll utskottets hemställan.
          </note>
          <note n="7c1af7af">
            Partivis fördelning av rösterna:
          </note>
          <note n="6c36348f">
            För utskottet: 143 s, 22 c, 1 fp, 7 v, 11 kds
          </note>
          <note n="568f79e4">
            För res. 7: 71 m, 18 fp
          </note>
          <note n="f7b704ff">
            Avstod: 2 s, 9 v, 16 mp
          </note>
          <note n="ea1df6e3">
            Frånvarande: 16 s, 9 m, 5 c, 7 fp, 6 v, 2 mp, 4 kds
          </note>
          <note n="7d96c205">
            Mom. 13 (produktion av el i nätverksamhet, m.m.)
          </note>
          <note n="d728cdd5">
            1. utskottet
          </note>
          <note n="526051b6">
            2. res. 20 (v)
          </note>
          <note n="21e3c363">
            Votering:
          </note>
          <note n="ba58296e">
            264 röster för utskottet
          </note>
          <note n="e50a44c0">
            16 röster för res. 20
          </note>
          <note n="f6d3d560">
            20 avstod
          </note>
          <note n="3ed5d22d">
            49 frånvarande
          </note>
          <note n="e4f44cfe">
            Kammaren biföll utskottets hemställan.
          </note>
          <note n="7c1af7af">
            Partivis fördelning av rösterna:
          </note>
          <note n="afd028b1">
            För utskottet: 141 s, 71 m, 22 c, 19 fp, 11 kds
          </note>
          <note n="4cb6cbec">
            För res. 20: 16 v
          </note>
          <note n="c1baecae">
            Avstod: 4 s, 16 mp
          </note>
          <note n="ea1df6e3">
            Frånvarande: 16 s, 9 m, 5 c, 7 fp, 6 v, 2 mp, 4 kds
          </note>
          <note n="1e585e84">
            Övriga moment
          </note>
          <note n="e4f44cfe">
            Kammaren biföll utskottets hemställan.
          </note>
          <note n="3f45033b">
            7 § Bordläggning
          </note>
          <note n="13daa293">
            Anmäldes och bordlades
          </note>
          <note n="7fcf8153">
            Propositioner
          </note>
          <note n="adbb587a">
            1995/96:54 Dubbelbeskattningsavtal mellan Sverige och Sydafrika
          </note>
          <note n="5d22ad28">
            1995/96:58 EG:s andra förenklingsdirektiv och den svenska mervärdesbeskattningen
          </note>
          <note n="5ac7b599">
            1995/96:83 Säkrare finansiering av framtida kärnavfallskostnader
            m.m.
          </note>
          <note n="c685a55f">
            1995/96:85 Hemlig kameraövervakning
          </note>
          <note n="ea3781b4">
            1995/96:89 Utbildning i Sverige för utlandssvenska barn och ungdomar
          </note>
          <note n="9074ebd4">
            1995/96:95 Dubbelbeskattningsavtal mellan Sverige och Malta
          </note>
          <note n="8dbf144c">
            Skrivelse
          </note>
          <note n="29aa799a">
            1995/96:40 FN inför framtiden
          </note>
          <note n="35314408">
            8 § Anmälan om frågor
          </note>
          <note n="647b746c">
            Anmäldes att följande frågor framställts
          </note>
          <note n="78e49e5c">
            den 23 oktober
          </note>
          <note n="6c48e13a">
            1995/96:63 av Siw Persson (fp) till finansministern om fastighetstaxering
          </note>
          <note n="a7f40d7f">
            den 24 oktober
          </note>
          <note n="ba858e47">
            1995/96:64 av Barbro Westerholm (fp) till utrikesministern om
            homosexuellas situation i Zimbabwe
          </note>
          <note n="92a8e698">
            1995/96:65 av Susanne Eberstein (s) till socialministern om äldres
            rätt att byta kommun
          </note>
          <note n="c24953b4">
            Frågorna redovisas i bilaga som fogas till riksdagens snabbprotokoll
            tisdagen den 7 november.
          </note>
          <note n="f828d243">
            9 § Kammaren åtskildes kl. 15.57.
          </note>
          <note n="fe55af66">
            Förhandlingarna leddes
          </note>
          <note n="b17d754b">
            av talmannen från sammanträdets början t.o.m. 6 §
          </note>
          <note n="a15c5188">
            anf. 18 (delvis) och
          </note>
          <note n="c3f7a18a">
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
