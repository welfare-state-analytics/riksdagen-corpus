<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--39</head>
          <docDate when="1995">1995</docDate>
        </div>
      </front>
      <body>
        <div>
          <note n="50a6e0cb">
            Det justerade protokollet beräknas utkomma om 3 veckor
          </note>
          <note n="1f718f25">
            ___________________________________________________________________________
          </note>
          <note n="300b7254">
            1 § Nya riksdagsledamöter, m.m.
          </note>
          <note n="97920bb6">
            Upplästes och lades till handlingarna följande från valprövningsnämnden
            inkomna
          </note>
          <note n="49ddb345">
            Berättelse om granskning av bevis för riksdagsledamöter, m.m.
          </note>
          <note n="4406541b">
            Till valprövningsnämnden har från Riksskatteverket inkommit bevis
            om
          </note>
          <note n="c9700f3b">
            dels att Anders Ygeman (s), Enskede, utsetts till ny ledamot
            av riksdagen fr.o.m. den 1 januari 1996
          </note>
          <note n="5e77dc91">
            sedan Bengt Lindqvist (s) entledigats från sitt uppdrag som riksdagsledamot
          </note>
          <note n="abf4744d">
            dels att Catherine Persson (s), Trelleborg, utsetts till ny ledamot
            av riksdagen fr.o.m. den 1 januari
          </note>
          <note n="c84bd3bc">
            1996 sedan Bo Bernhardsson entledigats från sitt uppdrag som
            riksdagsledamot.
          </note>
          <note n="dd8f7864">
            Från Riksskatteverket har också, i båda fallen, inkommit nya
            bilagor till tidigare utfärdade bevis för ersättare för riksdagsledamöter.
          </note>
          <note n="a8fd6400">
            Valprövningsnämnden har denna dag granskat bevisen för de nya
            ledamöterna och de nya bilagorna till bevis för ersättare och
            därvid funnit att de blivit utfärdade i enlighet med 15 kap. 1
            § vallagen.
          </note>
          <note n="8069459c">
            Stockholm den 14 december 1995
          </note>
          <note n="4fc951cb">
            Lars Tottie/
          </note>
          <note n="e0eb581e">
            Sven-Georg Grahn
          </note>
          <note n="1c59fde6">
            2 § Meddelande om frågor till regeringen under juluppehållet
          </note>
          <note n="6bebf4f0">
            Tredje vice talmannen meddelade att ett meddelande om frågor
            till regeringen under juluppehållet hade delats ut till ledamöterna.
          </note>
          <note n="13249a4c">
            3 § Meddelande om manifestation mot rasism
          </note>
          <note n="a7f88a3b">
            Tredje vice talmannen meddelade att tisdagen den
          </note>
          <note n="fbd87102">
            19 december kl. 9.00 skulle plenum inledas med en manifestation
            mot rasism med körsång av Rinkeby
          </note>
          <note n="a500d685">
            Kids och anförande av talmannen.
          </note>
          <note n="fa3be1da">
            4 § Återkallelse av del av motion
          </note>
          <note n="be63ea82">
            Tredje vice talmannen meddelade att Göran
          </note>
          <note n="49ec1807">
            Lennmarker (m) i skrivelse den 13 december återkallat yrkande
            2 i den av honom m.fl. väckta motionen
          </note>
          <note n="6d9eb039">
            1994/95:U808 Samarbete med Central- och Östeuropa.
          </note>
          <note n="e481a9ff">
            Tredje vice talmannen meddelade att han avskrivit detta motionsyrkande.
          </note>
          <note n="5f926c97">
            Skrivelsen lades till handlingarna.
          </note>
          <note n="a9822c78">
            5 § Hänvisning av ärenden till utskott
          </note>
          <note n="f56a5192">
            Föredrogs och hänvisades
          </note>
          <note n="da01f250">
            Propositioner
          </note>
          <note n="b0714140">
            1995/96:39 till skatteutskottet
          </note>
          <note n="20946a19">
            1995/96:68 till näringsutskottet
          </note>
          <note n="0b87759e">
            Skrivelse
          </note>
          <note n="47d76a3d">
            1995/96:15 till konstitutionsutskottet
          </note>
          <note n="da963860">
            Kammaren biföll talmannens förslag att motionstiden för ovan
            angivna propositioner skulle förlängas till den 26 januari 1996.
          </note>
          <note n="26c6de83">
            6 § Förnyad bordläggning
          </note>
          <note n="7f700280">
            Föredrogs men bordlades åter
          </note>
          <note n="6e68fdeb">
            Finansutskottets betänkanden 1995/96:FiU5 och FiU6
          </note>
          <note n="fe87fd0f">
            Justitieutskottets betänkande 1995/96:JuU11
          </note>
          <note n="7df4897b">
            Socialutskottets betänkande 1995/96:SoU9
          </note>
          <note n="400d53f1">
            Trafikutskottets betänkanden 1995/96:TU8-TU11
          </note>
          <note n="0c25b6fb">
            7 § Svenskt deltagande i fredsstyrka i f.d. Jugoslavien
          </note>
          <note n="34479229">
            Föredrogs
          </note>
          <note n="1dd8e468">
            Utrikesutskottets betänkande 1995/96:UU4
          </note>
          <note n="607aa59c">
            Svenskt deltagande i fredsstyrka i f.d. Jugoslavien
          </note>
          <note n="151d46a9">
            (prop. 1995/96:113)
          </note>
          <note n="9ef0c878">
            Kammaren biföll utskottets hemställan om att ärendet fick avgöras
            efter endast en bordläggning.
          </note>
          <note n="7bba72ad">
            Anf. 1 LENNART ROHDIN (fp)
          </note>
          <note n="14a16fd1">
            Herr talman! "Det här är kanske ingen rättvis fred, men det är
            bättre än ingen fred alls", uttalade Bosniens president Alija
            Izetbegovic i Dayton den 21 november. Nej, någon rättvis fred
            är det inte. Däremot känner vi outsäglig lättnad över att den
            till slut är här
          </note>
          <note n="12b90eaa">
            - och så känner naturligtvis de flesta i Bosnien. Vi kan bara
            välkomna att kriget nu tycks vara över.
          </note>
          <note n="372ddc5b">
            Efter år av folkmord och folkfördrivning har freden fått en chans.
            För människorna i Bosnien och de hundratusentals på flykt är helvetet
            förhoppningsvis över. Men det är ingen fred som det internationella
            samfundet kan känna någon stolthet inför. Det är en fred som våra
            barn kan komma att ställa många frågor till oss om. Och jag vet
            inte om de kommer att få bättre svar på dem än man fått på liknande
            frågor tidigare detta århundrade.
          </note>
          <note n="310d933f">
            Väpnad aggression och etnisk rensning har lönat sig. Folkrättsliga
            principer har inte kunnat hävdas.
          </note>
          <note n="9f4aa205">
            Världssamfundet var inte berett att ge Bosnien det stöd en sådan
            fred hade krävt. Stormakterna i den s.k.
          </note>
          <note n="577cb70a">
            kontaktgruppen har under hela konflikten varit djupt splittrade
            och haft motsatta ambitioner, vilket tillåtits förlama såväl FN
            som EU. Fredsöverenskommelsen i
          </note>
          <note n="0c5974a3">
            Dayton präglas givetvis av att det främst är dessa stater som
            medverkat till dess tillkomst.
          </note>
          <note n="a92c8681">
            Herr talman! I en artikel i DN visar Vilhelm Agrell och Jesús
            Alcalá hur fredsöverenskommelsen i väsentliga delar urgröper omvärldens
            ständiga försäkran att Bosnien skall bestå och att etnisk rensning
            inte skall belönas.
          </note>
          <note n="daa86ae7">
            Republiken Srbska, den av serbiska terrorister utropade staten
            på etniskt rensat territorium, erkänns i praktiken och får även
            i fortsättningen väsentlig kontroll över erövrat territorium.
            Den nya konstitutionen bygger på etnisk gruppering - serber, kroater
            och muslimer var för sig. Val till de olika konstitutionella institutionerna
            skall göras på etnisk grund. Serber får välja serbiska företrädare,
            kroater kroatiska och muslimer muslimska.
          </note>
          <note n="bf1d835d">
            Men, herr talman, för en vecka sedan erhöll Mirko
          </note>
          <note n="4e16bf38">
            Pejanovic, Bosniens serbiske vicepresident, det alternativa nobelpriset
            - The Right Livelihood Award - i andrakammarsalen här i huset
            i närvaro av vår talman.
          </note>
          <note n="d64de96d">
            Han mottog det som företrädare för Serbiska Medborgarrådet i
            Bosnien som samlar alla de tiotusentals, kanske hundratusental,
            bosnienserber som aldrig ställt upp på Karadzics och Mladics folkmordspolitik
            för att skapa etniskt rena territorier.
          </note>
          <note n="d8942e35">
            Bosnienserber som tvärtom, i likhet med general
          </note>
          <note n="60310671">
            Jovan Divjak som i tre och ett halvt år lett regeringsarméns
            försvar av Sarajevo mot Mladics belägring och stryptag, enats
            i kampen för ett sammanhållet och multietniskt Bosnien. General
            Divjak besökte för någon månad sedan vårt land med en delegation
            från
          </note>
          <note n="4229ef6b">
            Serbiska medborgarrådet.
          </note>
          <note n="b0fca8f0">
            Med på den resan var också den kroatiske vicepresidenten i Bosnien,
            Stjepan Kljuic. Han stod likaså emot de bosnienkroatiska fascisterna
            när de med
          </note>
          <note n="f8093c64">
            Zagrebs stöd under nästan ett år med etnisk rensning sökte förverkliga
            den kroatisk-serbiska drömmen om ett sinsemellan delat Bosnien.
          </note>
          <note n="f8ec5c47">
            De hundratusentals bosnienkroater och bosnienserber som under
            hela kriget motsatt sig grundvalen för kroatisk och serbisk etnisk
            rensning - var hör de hemma i det Bosnien som ritades upp i Dayton?
            Var har de rösträtt, och vilka företrädare skall de rösta på i
            de kommande bosniska valen? De frågorna saknar svar.
          </note>
          <note n="7a37cbe6">
            Med dessa bosnienserber och med dessa bosnienkroater har ingen
            EU-medlare sett någon anledning att söka en grund för freden i
            Bosnien. De har ju inte tagit till vapen för att nå sina mål.
            De har ju inte drivit i väg och utrotat dem som är annorlunda.
            De har ju bara velat att serber, kroater och muslimer skall kunna
            leva tillsammans i fred, så som de gjort i Bosnien under större
            delen av historien.
          </note>
          <note n="07a27b28">
            De har i EU-medlarens ögon inte varit någon test på Bosniens
            multikulturella identitet. Det är däremot de av krigsförbrytare
            uppskrämda och hjärntvättade bosnienserber som fruktar återkomsten
            av de bosnier som under general Mladics ledning fördrevs från
            sina hem i Sarajevos förorter.
          </note>
          <note n="cf7b2509">
            Herr talman! När nu världssamfundet inte förmådde stå upp för
            folkrätt och FN-stadga är det, som president Izetbegovic konstaterade,
            i alla händelser bättre med denna fred än med fortsatt krig.
          </note>
          <note n="f3bbd527">
            Fredsöverenskommelsen ger i sig ingen fred, men erbjuder en ram
            för att kunna bygga fred. Den internationella fredsstyrkan ger
            inte heller den i sig någon fred, men är en absolut förutsättning
            för att kunna börja bygga fred. Det är därför angeläget och välkommet
            att Sverige i full politisk enighet kan delta i fredsstyrkan.
          </note>
          <note n="7c3bef70">
            Jag instämmer i regeringens bedömning att det svenska deltagandet
            i fredsstyrkan också bör ses i ett vidare perspektiv. Fredsstyrkan
            och återuppbyggnadsarbetet kan innebära att Europa efter flera
            års handlingsförlamning äntligen tar några avgörande steg på väg
            mot ett säkrare Europa. Också för Sverige gäller att ett fullvärdigt
            deltagande i det europeiska samarbetet är en förutsättning för
            att kunna påverka utvecklingen och bidra till att skapa en ny
            freds- och säkerhetsordning i Europa. Med dagens beslut tar
          </note>
          <note n="6119e1a4">
            Sverige ett stort, viktigt och förhoppningsvis oåterkalleligt
            steg på denna väg.
          </note>
          <note n="c3c8eae7">
            I ett par reservationer uttrycker Vänsterpartiet och
          </note>
          <note n="73a74c88">
            Miljöpartiet missnöje med att fredsstyrkan kommer att verka under
            NATO-ledning och inte under FN, om än under FN-mandat. Uppfattningen
            är inte direkt oväntad. Låt mig ändå få uttrycka uppskattning
            över att Vänsterpartiet och Miljöpartiet i denna situation valt
            att ställa sig bakom det svenska deltagandet i den internationella
            fredsstyrkan.
          </note>
          <note n="f40b3a22">
            Låt mig också få understryka att vi liberaler djupt beklagar
            att FN visat sig oförmöget att på något avgörande sätt ta itu
            med och lösa kriget i Bosnien. Det är vad vi i Folkpartiet länge
            krävt, och som vi krävt att den svenska regeringen med betydligt
            större kraft skulle hävda. Det förutsätter att också vi i Sverige
            skulle vara beredda att svara på FN:s önskemål om utökad svensk
            medverkan. Man kan inte kräva av andra vad man inte kan ställa
            upp på själv. Särskilt för ett land som söker säte i säkerhetsrådet,
            för att där bestämma över vad andra skall ställa upp med, vore
            det en förödande dubbelmoral.
          </note>
          <note n="293e54a5">
            Efter det kalla krigets slut skulle FN ha kunnat agera fullt
            ut enligt hela FN-stadgan för att värna fred och säkerhet och
            komma till Bosniens skydd. Så har vi liberaler velat se den nya
            världsordningen. Men det har inte FN:s medlemsstater, och särskilt
            inte de ständiga medlemmarna i säkerhetsrådet. FN kan aldrig bli
            starkare än vad dess medlemsstater vill och förmår. Därför blev
            det ingen rättvis fred i Bosnien.
          </note>
          <note n="a5df0f14">
            Mot den bakgrunden kan vi dock inte dela kritiken mot den utformning
            som den internationella fredsstyrkan i före detta Jugoslavien
            har fått. Den som med ryggmärgen ser rött inför beteckningen NATO
            bortser från att NATO utgörs av ett antal av världens mest stabila
            demokratier. Det konstaterandet har inget att göra med den i vårt
            land icke aktuella frågan om
          </note>
          <note n="c28dbbbf">
            NATO-medlemsskap. I före detta Jugoslavien kommer den NATO-ledda
            fredsstyrkan att utgöra den kanske viktigaste förutsättningen
            för att kunna börja bygga en långsiktigt stabil fred. Det kan
            vi bara välkomna.
          </note>
          <note n="717f12bc">
            Herr talman! En förutsättning för att kunna bygga en varaktig
            fred är att omvärlden är beredd att i handling visa vilja och
            fasthet att slå vakt om Bosnien som en odelad stat med ett odelat
            Sarajevo som huvudstad, att alla flyktingar också i praktiken
            kan återvända hem samt att de ansvariga krigsförbrytarna ställs
            till ansvar. Sveriges omfattande åtaganden hittills i konflikten
            samt i det kommande återuppbyggnadsarbetet liksom i den internationella
            fredsstyrkan ger oss goda förutsättningar och skäl att hävda dessa
            krav.
          </note>
          <note n="1d5dc20b">
            Denna fasthet innebär bl.a. att samarbetsvilja i fredsförhandlingarna
            inte får belönas med sänkta krav vad gäller demokrati, mänskliga
            fri- och rättigheter och minoriteters skydd och rättigheter. Det
            gäller såväl en framtida integration i europeiska och internationella
            organisationer som i fråga om ekonomiskt stöd till återuppbyggnadsarbetet.
            Den svenska linjen att detta också måste innefatta den albanska
            befolkningens situation i Kosova måste fortsatt hävdas med största
            kraft.
          </note>
          <note n="e6817ad8">
            Säkerhetsrådets beslut att suspendera sanktionerna mot Serbien-Montenegro
            förutsätter samarbete med alla berörda instanser. Det inbegriper
            den internationella krigsförbrytartribunalen i Haag. Frågan om
            fredsstyrkans roll när det gäller att kunna arrestera och överlämna
            efterlysta krigsförbrytare har tillmätts stor betydelse av tribunalen.
            Jag vill i detta sammanhang fråga utrikesministern: Har Sverige
            som viktig deltagare i den kommande fredsstyrkan drivit kraven
            på att detta klargörs i det kommande FN-mandatet?
          </note>
          <note n="828ca8b5">
            Herr talman! Vi välkomnar utrikesministerns klara och entydiga
            besked att svenskt deltagande i den internationella fredsstyrkan
            sker på samma villkor som för alla övriga medverkande. Något annat
            kan ju heller aldrig ha varit avsett. Regeringens konstaterande
            att det inte blir aktuellt för de svenska förbanden att genomföra
            regelrätta anfallsföretag, är ju egentligen självklart.
          </note>
          <note n="9e43f70d">
            Det kommer ju inte heller att bli aktuellt vare sig för norska
            eller danska marktrupper, liksom inte heller för amerikanska eller
            några andra marktrupper.
          </note>
          <note n="f1e2b251">
            Det vore tvärtom ytterst märkligt om någon trott att något annat
            övervägande gjorts i något av de länder som kommer att medverka
            i den internationella fredsstyrkan.
          </note>
          <note n="84ea1a34">
            Folkpartiet har länge hävdat att svenska soldater är utrustade
            och utbildade på ett sätt som gör dem synnerligen lämpliga för
            de svåra krav som gällt och kommer att gälla i före detta Jugoslavien.
            De behöver inte skyddas av några särskilda undantag. Många vitsord
            har lämnats över hur väl svensk trupp fullgjort sin uppgift. De
            är värda all uppskattning för sin insats, vilket redan tidigare
            borde ha kommit tydligare till uttryck.
          </note>
          <note n="fa53b55f">
            Herr talman! Det kan vara rimligt att utgå från en omfattning
            av den svenska truppstyrkan på högst 870
          </note>
          <note n="a3539b70">
            personer. Att av ekonomiska skäl överväga en lägre insats vore
            däremot förnedrande, likaså att överväga att t.ex. dra tillbaka
            FN-styrkan i Makedonien.
          </note>
          <note n="93483d79">
            Fredsstyrkan kommer att organiseras och utplaceras under mycket
            kort tid. Liksom i vårt land förutsätter givna utfästelser ofta
            nationella godkännanden som ännu inte föreligger. För närvarande
            råder därför ingen säkerhet om att alla utfästelser kommer att
            kunna förverkligas fullt ut. I ett sådant läge kan det, inte minst
            av tidsskäl, vara naturligt att i första hand vända sig till länder
            som redan är i färd med att ställa personal till förfogande.
          </note>
          <note n="84f91569">
            Regeringen bör i ett sådant läge, om det bedöms erforderligt
            och möjligt, skyndsamt kunna fatta kompletterande beslut utan
            att avvakta ytterligare beslut av riksdagen. Skulle det uppstå
            behov av väsentligt större svenska truppinsatser eller vid en
            senare tidpunkt bli aktuellt att väsentligt ändra omfattningen
            av styrkan, är det naturligt att regeringen återkommer till riksdagen
            om detta.
          </note>
          <note n="8d8c0041">
            Herr talman! Jag yrkar bifall till reservation 1 och i övrigt
            till utrikesutskottets hemställan.
          </note>
          <note n="3ed7f550">
            Anf. 2 EVA ZETTERBERG (v)
          </note>
          <note n="6a3073a3">
            Herr talman! I går undertecknades fredsavtalet i
          </note>
          <note n="8837e36c">
            Paris. Det blev ingen rättvis fred, men det blev en fred. Man
            kan också hävda att det blev en realpolitisk fred på ett sätt
            som vi tidigare knappt har skådat.
          </note>
          <note n="a682dca0">
            Många har tagit upp frågan om man genom avtalet i Dayton har
            stadfäst den etniska resningens princip.
          </note>
          <note n="e314d426">
            Det finns väl all anledning att ändå se att drömmen om ett multietniskt
            Bosnien har gått i kras.
          </note>
          <note n="057d8c35">
            Det finns förvisso väldigt mycket att anföra och diskutera i
            det här ärendet, även om Vänsterpartiet liksom alla andra partier
            har ställt sig bakom regeringens proposition i princip. För tids
            vinnande skall jag inskränka mig till några få synpunkter.
          </note>
          <note n="90551081">
            Det gäller till att börja med de villkor som vi ställer upp när
            det gäller den svenska fredsstyrkan.
          </note>
          <note n="f93ef5b7">
            Vänsterpartiet har accepterat och sett att det inte finns något
            annat alternativ vid det här tillfället än att ställa sig tillsammans
            med NATO och de andra grupperingarna som kommer att delta med
            fredsstyrkor. Vi menar att man från svensk sida måste markera
            på ett mycket tydligt sätt att det rör sig om ett undantag. Det
            är inte normalt för Sverige att ingå i NATO-trupper och stå under
            NATO-befäl. Vi menar att fredsoperationer av den här karaktären
            självfallet borde ledas av
          </note>
          <note n="8ead2046">
            FN och inte bara grunda sig på ett beslut i FN:s säkerhetsråd.
          </note>
          <note n="23952bf7">
            Vi tycker därför att det hade varit befogat att man från regeringens
            sida liksom från utskottets sida - när frågan behandlades - tydligt
            och klart hade sagt ifrån att det gäller en unik situation och
            därför inte har någon prejudicerande verkan. När Vänsterpartiet
            och
          </note>
          <note n="ddd54601">
            Miljöpartiet har tagit upp de här synpunkterna har det betraktats
            som att vi har tagit farhågor ur luften och att det inte finns
            någon anledning att oroa sig över det här. Men vi anser att det
            finns välgrundad anledning till oro.
          </note>
          <note n="9e3129e7">
            Vi kan ta del av vad exempelvis EU:s referensgrupp säger när
            man talar om sambandet med VEU. I
          </note>
          <note n="927c7064">
            den promemoria som har tillställts oss här i riksdagen förklaras
            att det finns många inom gruppen som ser fram emot starkare band
            mellan VEU och EU. Många anser vidare att starkare band mellan
            VEU och NATO
          </note>
          <note n="b57cfcd5">
            är nödvändigt för framtiden.
          </note>
          <note n="2d9879b3">
            Jag vill också peka på vad VEU:s generalsekreterare Willem van
            Eekelen har sagt: "VEU:s operationsradie är den nya ring av krisområden
            som går från Nordafrika, Mellanöstern till Central- och Mellaneuropa."
          </note>
          <note n="38781bc7">
            De här uttalandena kan knappast viftas bort. Det finns uppenbarligen
            starka krafter som vill se mycket starkare band mellan EU, VEU
            och NATO och som vill att Sverige skall ingå där på samma villkor
            som andra.
          </note>
          <note n="f8884966">
            Vi har understrukit betydelsen av att Ryssland finns med från
            första början. Man har ibland i de politiska diskussionerna ansett
            att vi diskuterar på samma sätt nu som man gjorde under det kalla
            kriget och att vårt tänkande bygger på det. Men det är precis
            tvärtom som vi från Vänsterpartiet har resonerat. Vi menar att
            det i Ryssland finns oerhört många nationalistiska krafter, och
            engagemanget mot NATO och
          </note>
          <note n="1ebdb36a">
            VEU är mycket starkt där. Att då inte ha Ryssland med från första
            början skulle skapa en klyfta; det skulle skapa ännu större osäkerhet
            och risk för att det kalla kriget skall blossa upp igen.
          </note>
          <note n="3afac7b8">
            När vi fick propositionen blev vi i Vänsterpartiet något undrande
            över att det inte fanns någon beskrivning av vad vi faktiskt har
            gjort från svensk sida, just för att få med Ryssland från första
            början. Därför tycker jag att det är bra att vi har fått kompletteringar
            i utskottets betänkande. Vi vet ju att den svenska regeringen
            - det vill jag gärna lyckönska Lena Hjelm-
          </note>
          <note n="f92e8c29">
            Wallén till - faktiskt har gjort stora ansträngningar.
          </note>
          <note n="550aeae4">
            Vi tror att det är oerhört betydelsefullt.
          </note>
          <note n="e430ac22">
            Den andra fråga jag vill ta upp - den återkommer i en av Vänsterpartiets
            och Miljöpartiets reservationer
          </note>
          <note n="929bc541">
            - är FN:s roll. Vi har sett att FN - Lennart Rohdin var också
            inne på det - har blivit oerhört försvagat. Man kanske t.o.m.
            kan säga att FN absolut inte har spelat den roll som det borde
            ha gjort.
          </note>
          <note n="3dec3474">
            Från Vänsterpartiets sida hävdar vi därför att det hade varit
            synnerligen angeläget att FN hade stått i ledningen både för fredsoperationen
            och för återuppbyggnadsarbetet. Nu har det inte blivit på det
            viset, och vi menar att den svenska regeringen borde ta upp de
            här frågorna ytterligare och försöka stärka FN:s roll i framtiden
            och även se till att FN får en helt annan och mer aktiv roll i
            ledningen vid kommande fredsoperationer.
          </note>
          <note n="3980a20e">
            Jag vill också understryka att det nu handlar om en fredsstyrka
            med militär kapacitet. Den skall finnas under ett år. Men vi måste
            ju understryka att återuppbyggnadsarbetet inte handlar om ett
            år - det handlar om ett mångårigt engagemang, ett engagemang där
          </note>
          <note n="445cd86d">
            Sverige måste fortsätta att delta aktivt under många år.
          </note>
          <note n="a729dff8">
            Herr talman! Till slut har jag en fråga till utrikesministern.
            Den 22 november fattade man beslut i
          </note>
          <note n="b43c785b">
            FN:s generalförsamling om att stegvis upphöra med allt vapenembargo
            - att först upphöra med sanktioner när det gäller lättare vapen.
            Om det inte inträffar några olyckliga händelser skulle vapenembargot
            när det gäller alla tyngre vapen, minor, osv. upphöra efter ett
            år.
          </note>
          <note n="4077a119">
            Jag blev bestört över det här beslutet av FN - att man redan
            efter ett år skulle vara villig att tillåta vilken typ av vapenexport
            som helst till en del av världen som har varit så härjat av krig
            under så många år.
          </note>
          <note n="d9635fbf">
            Jag vill därför fråga utrikesministern: Har Sverige inte agerat
            på något sätt här? Har vi inte talat om att vi tycker att det
            här är olämpligt?
          </note>
          <note n="75203ba9">
            Om beslutet har fattats trots att Sverige inte har den uppfattningen
            kan naturligtvis inte svenska regeringen rå för det. Men jag har
            inte sett något uttalande från utrikesmininstern eller regeringen
            om att vi hävdar att man behöver fortsätta vapenembargot och definitivt
            inte kan acceptera någon vapenexport inom överskådlig tid.
          </note>
          <note n="5a851786">
            Herr talman! Jag står naturligtvis bakom båda reservationerna,
            men jag vill yrka bifall till Vänsterpartiets och Miljöpartiets
            reservation nr 1.
          </note>
          <note n="33d55fab">
            Anf. 3 LENNART ROHDIN (fp) replik
          </note>
          <note n="3ddef156">
            Herr talman! Låt mig först korrigera mitt inlägg.
          </note>
          <note n="715a32e5">
            Det var givetvis reservation 3 som jag avsåg att yrka bifall
            till.
          </note>
          <note n="82102bdc">
            Till Eva Zetterberg vill jag säga att vi delar uppfattningen
            att det är beklagligt att FN vare sig har resurser eller i det
            här fallet beslutsförmåga att ta itu med konflikten i f.d. Jugoslavien.
            När NATO nu uppenbarligen av FN har bedömts ha förmåga att göra
            den insats som är nödvändig och när uppenbarligen ingen annan
            har denna förmåga måste detta väl ändå vara välkommet. NATO utgörs
            ju av stabila demokratier. Givetvis skall man arbeta med konfliktförebyggande
            åtgärder. Insatser med militära styrkor i annat syfte än att förebygga
            bör naturligtvis komma i sista hand.
          </note>
          <note n="2b5371a7">
            Om nu FN saknar resurser och kommer att göra det även i framtiden
            - varför är det då fel att FN eller
          </note>
          <note n="b3488a4b">
            OSSE, som har resurser och som består av demokratiska stater,
            med eget mandat ber regionala organisationer ställa upp? I likhet
            med Eva Zetterberg tror jag inte att det här kommer att visa sig
            vara en engångsföreteelse, men jag ser mot denna bakgrund inga
            principiella hinder.
          </note>
          <note n="b406f246">
            Anf. 4 EVA ZETTERBERG (v) replik
          </note>
          <note n="fa7f2a60">
            Herr talman! Som jag sade i mitt anförande anser
          </note>
          <note n="106b7855">
            Vänsterpartiet att det i dagsläget inte finns några andra alternativ.
            Det är oerhört väsentligt att vi får en svensk fredsstyrka, en
            styrka med svenskt deltagande, i f.d. Jugoslavien. Därför har
            vi accepterat den här lösningen. Men självklart ser vi hellre
            att det svenska deltagandet sker i en helt annan typ av styrka
            i framtiden. Det vi inte accepterar är att regionala organ tar
            över - däremot kan man naturligtvis tänka sig OSSE.
          </note>
          <note n="8f3ed8a9">
            Men det är en annan sak med NATO, som är en ren militärallians.
            Jag hoppas att vi i framtiden inte behöver gå den vägen.
          </note>
          <note n="4511205a">
            Anf. 5 LENNART ROHDIN (fp) replik
          </note>
          <note n="45e20a33">
            Herr talman! Jag noterade med tacksamhet att
          </note>
          <note n="1e83403d">
            Vänsterpartiet har ställt upp i det här fallet. Men det konstaterande
            som vi båda kan göra är att FN saknar resurser. Det faktum att
            världen ser ut som den gör och att det inte finns förutsättningar
            för en rättvis fred gör väl ändå att vi har all anledning att
            vara så realistiska att vi inte i framtiden räknar med att FN
            kommer att förfoga över den typ av resurser som behövs för den
            här typen av insatser. Det kommer att vara medlemsstaterna och
            olika typer av militärallianser som har de resurserna i fortsättningen.
            Då måste det vara bättre att man i framtiden kan utnyttja dessa.
            Det gäller även NATO, som består av enbart stabila, demokratiska
            stater.
          </note>
          <note n="02b2a88c">
            Anf. 6 EVA ZETTERBERG (v) replik
          </note>
          <note n="43c49ba7">
            Herr talman! Varken Lennart Rohdin eller jag kan ju uttala oss
            om vad som händer i framtiden och huruvida nya liknande situationer
            kan uppstå. Vi önskar naturligtvis alla här att en situation som
            kriget i Jugoslavien aldrig mer skall uppstå i världen. Men jag
            har inte givit upp förhoppningarna att FN skall spela den roll
            som många medlemsländer vill att FN skall spela, och det kommer
            jag att arbeta för.
          </note>
          <note n="f6eee742">
            Anf. 7 MARIANNE SAMUELSSON (mp)
          </note>
          <note n="3709f163">
            Herr talman! Jag såg en samling uppsatser och teckningar som
            var gjorda av barn i Sverige. Det genomgående temat var freden.
            En liten åttaårig grabb skrev: Om jag fick bestämma då skulle
            det vara fred i världen. En flicka skrev: Jag är rädd att det
            skall bli krig.
          </note>
          <note n="6eaae724">
            När jag läste detta tänkte jag: Om våra svenska barn känner så
            inför kriget - hur känner då de barn som har levt med kriget,
            som har vuxit upp med kriget inpå bara skinnet, som verkligen
            har känt den fasa som det måste vara att ha kriget inpå knuten
            och se sina anhöriga massakreras, våldtas och berövas livet?
          </note>
          <note n="6118b217">
            Samtidigt tror jag att den som är åtta år tänker:
          </note>
          <note n="f5958bfc">
            Om jag fick bestämma skulle jag bestämma att det var fred i världen.
            Och här sitter vi och får bestämma, men vi klarar inte av uppgiften
            att bestämma att det skall vara fred i världen. Men gör vi verkligen
            vårt allra yttersta för att det skall vara fred i världen? Den
            frågan borde vi nog alla ställa oss. Vi ser ju hur vapen säljs
            och skickas över världen. Inte kämpar vi för att det skall vara
            fred eller för nedrustning i tillräcklig omfattning. Vi borde
            nog skärpa vår ståndpunkt där och faktiskt anstränga oss mera,
            just för våra barns och för vår framtids skull.
          </note>
          <note n="c91b79f7">
            Vi har nu under fyra år via TV-kamerorna och nyhetsmedierna levt
            med kriget nära inpå oss och vi har känt stor förtvivlan. Nu gläds
            vi kanske i ganska stor omfattning över att ett fredsavtal äntligen
            skrivits under, trots att vi tydligt ser att en mängd problem
            kvarstår.
          </note>
          <note n="9d8f2e58">
            Den kanske största och viktigaste delen här är
          </note>
          <note n="6143abae">
            FN:s roll. Vad kunde vi ha gjort om länderna och beslutsfattarna
            tillsammans hade låtit FN ha en starkare och en möjlig arbetssituation?
            Tyvärr inträffade inte detta. En del av ansvaret för det tycker
            jag att vi kan lägga på de stora makthavarna i världen: USA
          </note>
          <note n="8600a3e4">
            och NATO-länderna. Det är en av anledningarna till att vi nu
            ser att man tvingat fram en annan situation än den att FN skall
            vara den fredsbevarande faktorn. Nu handlar det om NATO. Det har
            vi i Miljöpartiet de gröna framfört kritik mot. Vi tycker att
            det borde vara en självklarhet att FN, 50 år efter dess bildande,
            hade stärkts så pass mycket att man hade kunnat utföra det fredsbevarande
            arbetet efter det att fredsavtalet är påskrivet. Därmed hade fler
            länder fått möjlighet att vara med, att få insyn och att ha den
            fredsbevarande roll som alla borde ha.
          </note>
          <note n="54a5ff9f">
            Herr talman! Jag yrkar bifall till de två reservationer som vi
            är med på.
          </note>
          <note n="edf9f217">
            I den ena reservationen tas en fråga upp som jag tycker att vi
            egentligen inte har fått något svar på från regeringen. Det gäller
            då frågan om hur man ser på ett fortsatt samarbete med NATO och
            om det här är en engångsföreteelse så att säga.
          </note>
          <note n="7cd3b341">
            Den andra reservationen handlar om så otroligt viktiga saker
            i den här situationen som insyn och inflytande, också när det
            gäller den framtida delen av det fredsbevarande arbetet. Det sägs
            att detta skall pågå i ett år. Men vad händer sedan? Om man inte
            har insyn och inflytande kan vi återigen stå där med en katastrof
            inpå våra landgränser.
          </note>
          <note n="e61b75c0">
            Jag menar att Sverige mycket hårt måste driva frågan om ett inflytande
            och om att man kan vara med.
          </note>
          <note n="0709cdd1">
            Den återuppbyggnad i landet som nu måste komma är ju också viktig,
            och bevarandet av freden bygger på ett långsiktigt samarbete.
            Mot den bakgrunden har jag några frågor till utrikesministern
            och försvarsministern. Det gäller då synen på det framtida samarbetet
            med NATO och insynen och inflytandet i den här delen. Vidare gäller
            det uppbyggnadsarbetet i den civila delen. Det är otroligt viktigt
            att vi tar itu med det här.
          </note>
          <note n="05c629ba">
            För att det skall bli fred och för att denna skall kunna bevaras
            måste människorna ha rimliga möjligheter att leva i sitt land.
            Jag tror att en sådan satsning behövs och att den måste komma
            väldigt snabbt.
          </note>
          <note n="5954fb97">
            Dessutom gäller det att Sverige tillsammans med övriga FN-länder
            driver den delen och ser till att den kombineras med det uppdrag
            som man nu tar på sig.
          </note>
          <note n="9960a020">
            Här finns det många delar för vilka man naturligtvis känner oro.
            Framför allt finns oron för om fredsavtalet kommer att hålla.
            Avtalet bygger ju inte på en för alla rättvis situation, utan
            avtalet bygger på den möjliga fredsförhandlingssituation som man
            hade.
          </note>
          <note n="579ec103">
            Vi kommer säkert att se ytterligare problembilder dyka upp med
            människor som inte kan komma tillbaka till det område där de tidigare
            bodde osv. Där är det viktigt att knyta in den civila delen och
            att aktivt jobba med den saken. Där vill jag höra litet mera från
            både försvarsministern och utrikesministern om hur man tänker
            gå vidare. Riksdagen ställer sig ju ändå bakom detta.
          </note>
          <note n="f4e5cf57">
            Anf. 8 TREDJE VICE TALMANNEN
          </note>
          <note n="8dc8a864">
            Det blir nödvändigt att ta replikerna från talarstolen, eftersom
            vi har ett tekniskt fel på mikrofonerna i bänkarna.
          </note>
          <note n="2933d2ac">
            Anf. 9 LENNART ROHDIN (fp) replik
          </note>
          <note n="fd82c03f">
            Herr talman! Efter många års arbete i fredsrörelsesammanhang
            kan jag naturligtvis inte annat än helt ansluta mig till allt
            det som Marianne Samuelsson sade om hur hon skulle vilja se världen.
            Givetvis gäller det också, och det har jag tidigare framfört,
            hur vi skulle vilja se FN och FN:s roll när det gäller att värna
            fred och säkerhet.
          </note>
          <note n="c768c15b">
            Men samtidigt tycker jag, Marianne Samuelsson, att kriget i Bosnien
            under gångna tre och ett halvt år visar oss att världen inte är
            sådan som vi önskar att den skulle vara. I det forna Jugoslavien
            har ju angriparna, som ägnat sig åt etnisk rensning både på kroatisk
            och på serbisk sida, haft full tillgång till alla vapen som behövts
            - mot vår vilja. Men den angripne,
          </note>
          <note n="d4d20416">
            Bosnien, hade inte den tillgången på grund av det vapenembargo
            som vi av förklarliga skäl på principiella grunder från början
            var med om att stödja. Jag undrar, Marianne Samuelsson, om Miljöpartiet
            verkligen menar att detta ledde till en rättvis fred i Bosnien.
          </note>
          <note n="e172d582">
            Är det inte så, sett till de instrument/möjligheter som finns
            när det gäller att värna freden och att möta dem som till skillnad
            från oss ser våld och krig som legitima medel för att främja sina
            mål, att man också måste ta i anspråk de medel, även väpnade sådana,
            som behövs för att stå emot detta? Det tycker jag att inte minst
            erfarenheterna från andra världskriget har visat. Även debatten
            hos De gröna i Tyskland har mycket klart fastlagt det.
          </note>
          <note n="b0697cab">
            Anf. 10 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="99f82b51">
            Herr talman! Våld föder alltid våld. Också i en grupp med väldigt
            små barn upptäcker man mycket snabbt att börjar en slå slår andra
            tillbaka.
          </note>
          <note n="d810812c">
            Miljöpartiet de grönas grundståndpunkt är att våldet måste bort.
            Vi måste få bort det som leder till krig och våld i världen.
          </note>
          <note n="bb659a4c">
            Vapenembargot beslutades ju av FN. Vi stödde
          </note>
          <note n="d5971e75">
            FN i det arbete som FN skulle kunna ha gjort om länderna i övrigt
            hade ställt upp. Jag tror att vi betydligt tidigare hade sett
            en fred om vi bara hade fått länderna att ordentligt ställa upp
            på de delar som FN
          </note>
          <note n="beccc01f">
            ville ha hjälp med.
          </note>
          <note n="6e8f5407">
            Tyvärr blev det inte så. Vi fick se ett mycket blodigt och hemskt
            krig därför att vi inte klarade att bevara freden och att gå in
            med tillräckliga resurser från FN. Jag menar att världens länder
            svek det forna
          </note>
          <note n="b0b49728">
            Jugoslavien och dess folk genom att inte satsa tillräckligt på
            den fredsbevarande delen i FN:s arbete.
          </note>
          <note n="bd1126b7">
            Anf. 11 LENNART ROHDIN (fp) replik
          </note>
          <note n="c3168ee8">
            Herr talman! Ja, Marianne Samuelsson, våld föder våld. Det är
            naturligtvis den grundläggande utgångspunkten för att vi måste
            arbeta långsiktigt i syfte att undanröja sådant här.
          </note>
          <note n="9ef433d5">
            Men Bosnienkriget har liksom andra världskriget visat att det
            fortfarande finns de som har en helt annan uppfattning och som
            ser våld och krig som legitima medel för att främja sina intressen.
            Andra världskriget och även kriget i Bosnien, vill jag hävda,
            har visat att demokratiernas svaghet är att inte med fasthet möta
            dem som inte väjer för våld. Det gäller i Sarajevo och det gällde
            i Warszawas getto.
          </note>
          <note n="05ac35b3">
            Att inte motsätta sig våld har inte visat sig leda till att våldsverkarna
            låter bli våldet, utan då tar de för sig. Detta är den bittra
            lärdomen av kriget i Bosnien, på samma sätt som i andra världskriget.
          </note>
          <note n="f10256f8">
            Anf. 12 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="a924c0a1">
            Herr talman! Den bittra erfarenheten är också att man med vapen
            har massakrerat och tagit död på en otrolig mängd människor därför
            att man har haft tillgång till vapen.
          </note>
          <note n="68edff68">
            Jag tror inte, tyvärr, att fler människor skulle ha räddats om
            man hade fått ytterligare vapen. Snarare tror jag att ännu fler
            människor skulle ha varit döda vid det här laget om man hade haft
            tillgång till fler vapen. Man har haft tillräckligt med vapen
            för att förgöra alltför många människor i detta grymma krig.
          </note>
          <note n="2cc21182">
            Världens länder ställde inte upp. Det gäller framför allt USA
            och även NATO, som jag har förstått att man i Folkpartiet är väldigt
            förtjust i och vill knyta nära kontakter med. Jag antar att Folkpartiet
            också helst vill att Sverige blir medlem i NATO. Om USA
          </note>
          <note n="7a9e2fd9">
            då hade ställt upp med resurser och om NATO-
          </note>
          <note n="82b51c01">
            länderna hade gett sitt stöd, så att FN hade fått tillräckligt
            med resurser för att kunna arbeta fredsbevarande, skulle situationen
            ha varit annorlunda. De resurserna fick man inte, och de gavs
            inte. Nu är man villiga att gå in, men med rätten att själv bestämma
            hur, var och när. Detta tycker jag inte är att främja vare sig
            demokrati, mänskliga rättigheter eller fred.
          </note>
          <note n="db862227">
            Vi behöver värna FN:s roll i världen. Vi gör det inte med vapen,
            utan genom att tillsammans med människor från alla världens länder
            jobba för fred och nedrustning i hela världen.
          </note>
          <note n="8e40b574">
            Anf. 13 VIOLA FURUBJELKE (s)
          </note>
          <note n="9543c2dc">
            Herr talman! I går kväll tittade jag på samma nyhetssändning
            i TV tre gånger - jag såg Rapport, Aktuellt och sena Rapport.
            Jag såg de tre presidenterna
          </note>
          <note n="0a6d0fb6">
            Begovic, Tudjman och Milosevic underteckna fredsavtalet i Paris.
            Jag ville se det alla tre gångerna, därför att jag var rädd att
            vid något av tillfällena skulle någon av dem neka att skriva under.
          </note>
          <note n="b33c912a">
            Det kändes som om tiden stod stilla en stund -
          </note>
          <note n="23e30167">
            som en markering av ögonblickets högtidlighet. Det kändes också
            som om Bill Clinton i sin uppmaning till parterna gjorde en markering
            när han delade in tiden i förfluten tid och i framtid och sade
            att det som har gjorts inte kan göras ogjort, men att man nu måste
            inrikta sig på att bygga en bättre framtid för sina barn.
          </note>
          <note n="f71e41da">
            Dessa ord kändes inte alls patetiska, utan det kändes alldeles
            rätt vid det här tillfället. En bosnisk skolflicka som intervjuades
            gjorde samma tidsmarkering. Hon sade att det förstås aldrig mer
            blir som förr, men att det blir lättare nu än under kriget.
          </note>
          <note n="4526acf1">
            Herr talman! Undertecknandet av fredsavtalet mellan parterna
            i kriget i förra Jugoslavien är en milstolpe på den mödosamma
            vägen mot fred på Balkan.
          </note>
          <note n="f16172be">
            Självfallet ger inte fredsavtalet i sig automatiskt fred.
          </note>
          <note n="3241ddbe">
            Från många utgångspunkter är det inte en rättvis fred, men det
            är en fred. Det är en möjlig början till fred för det svårt sargade
            f.d. Jugoslavien.
          </note>
          <note n="02592361">
            Det svåraste med att bygga freden blir kanske att bygga fred
            i människornas sinnen. Det tar säkert längst tid. Otroligt många
            och svåra praktiska problem återstår också att lösa. Sverige vill
            bidra till fredsprocessen i alla dess led. I betänkandet UU4,
            som handlar om svenskt deltagande i en fredsstyrka i förra Jugoslavien,
            sägs att Sverige skall ställa en väpnad styrka om högst 870 man
            till förfogande i en multinationell fredsstyrka i ett uppdrag
            som skall beslutas genom en resolution i FN:s säkerhetsråd.
          </note>
          <note n="459ed5a9">
            Det är alldeles självklart att Sverige som har varit engagerat
            i Unprofor, den förra FN-styrkan i Jugoslavien, också skall ställa
            upp i denna fredsstyrka. Det finns nu ett fredsavtal att bevaka
            och det finns ordentlig grund för att detta skall kunna vara en
            fredsbevarande styrka i dess rätta bemärkelse.
          </note>
          <note n="f2a1ac0e">
            Vi ser denna insats som en del i ett stort paket.
          </note>
          <note n="97b8c68e">
            Sverige har också tidigare engagerat sig på många olika fronter
            när det gäller att bistå parterna i förra
          </note>
          <note n="68c9923e">
            Jugoslavien och framför allt i Bosnien. Inte mindre än
          </note>
          <note n="a6e6ca1c">
            1,1 miljarder svenska kronor har utbetalats i rena biståndspengar,
            katastrofbistånd och humanitärt bistånd. Till detta skall läggas
            alla de insamlade medel, kläder, persedlar, dagligvaror och resurser
            som folkrörelser har samlat in och skickat. Sverige har tagit
            emot 80 000 flyktingar från kriget. När vi nu ställer denna fredsstyrka
            till förfogande är också det ett led i ett större paket.
          </note>
          <note n="d6225947">
            SIDA satsar nu 150 miljoner kronor på återuppbyggnad. Det är
            ett arbete där man sida vid sida med framför allt de sex största
            folkrörelserna i Sverige kommer att hjälpa till med husbyggande,
            telekommunikationer och en mängd andra olika projekt som skall
            göra livet drägligare för människorna i Bosnien.
          </note>
          <note n="edc594b2">
            Man satsar också 50 miljoner kronor på demokratiinsatser, vilket
            vi tycker är mycket betydelsefullt. Det är viktigt att man nu
            passar på att bygga ett demokratiskt samhälle som utgör en stabil
            grund för fred.
          </note>
          <note n="e7dc2d03">
            Vi gör också insatser här hemma som skall möjliggöra för flyktingarna
            att återvända. I en särskild insats som regeringen nyligen har
            tagit initiativ till kommer vi att hjälpa till att förbereda de
            val som skall hållas. Regeringen står som värd för ett expertmöte
            inför dessa fria val i januari månad.
          </note>
          <note n="74aea787">
            Herr talman! Det råder enighet om att Sverige skall ingå i denna
            styrka. De reservationer som finns fogade till betänkandet rör
            framför allt formen för det hela. I Miljöpartiets och Vänsterpartiets
            gemensamma reservation skriver man att det skall vara en tydlig
            svensk policy för sådana här insatser. Detta resonemang förefaller
            mig obegripligt. Inte kan vi väl ha en svensk policy för någonting
            så onormalt och unikt som krig? Varhelst detta sker så sker det
            på olika villkor, och de svenska insatserna måste också ske på
            olika villkor. Därför är det väldigt märkligt när man också säger
            att detta skall vara en engångsföreteelse.
          </note>
          <note n="a137cedc">
            Att NATO ställer sig i spetsen för denna styrka och tar kommandot
            för den är naturligtvis en nödvändighet i den situation som uppstod
            när FN inte fick tillräckliga resurser och inte längre kunde vara
            kvar i f.d.
          </note>
          <note n="8ab60f12">
            Jugoslavien.
          </note>
          <note n="a8c9237f">
            Men om detta skulle vara en engångsföreteelse skulle man, om
            en sådan här situation skulle återuppstå, vilket vi naturligtvis
            skall motarbeta, behöva vända sig till riksdagen igen och begära
            att tidigare riksdagsbeslut skulle rivas upp, vilket skulle ha
            en stoppande verkan på ett svenskt deltagande.
          </note>
          <note n="ef468b89">
            Det är naturligtvis inte normalt, Eva Zetterberg, att
          </note>
          <note n="f1b517e8">
            Sverige ingår i en NATO-styrka, men det är vid det här tillfället
            en nödvändighet. Jag är glad för att
          </note>
          <note n="0c44123c">
            NATO har tagit på sig det här ansvaret, när ingen annan kunde
            göra det. Sanningen är faktiskt den att
          </note>
          <note n="75e1c7bf">
            FN:s generalsekreterare tidigt på hösten mycket uppgivet sade
            att vi nu drar oss ur det f.d. Jugoslavien.
          </note>
          <note n="ef7ffd5b">
            FN har inte längre resurser och möjligheter att vara kvar där.
            I det läget trädde NATO in och tog på sig ansvaret.
          </note>
          <note n="50431829">
            Den utformning som fredsstyrkan får är oerhört spännande, med
            ett stort antal icke NATO-länder, däribland Sverige och även Ryssland.
            Vid sidan av det nödvändiga i denna fredsstyrka kan den ha ett
            stort inflytande på den framtida europeiska säkerhetsstrukturen.
            Det är en positiv bieffekt av denna insats.
          </note>
          <note n="2eb2e470">
            I den andra reservationen framhålls att styrkan skall ledas av
            FN, inte bara vara beslutad av FN. Det finns möjligheter till
            detta i FN-stadgan, men man har hittills aldrig lyckats praktisera
            dessa. FN har inte förmått att bilda ett sådant stabskommando,
            och det har inte varit praktiskt möjligt att utföra operationer
            på detta sätt. Däremot har FN accepterat att överlåta sådana på
            en part som har resurser och möjligheter att utföra dessa. I FN-stadgan
            står mycket om att regionala organisationer skall ha en uppgift
            i sådana här sammanhang.
          </note>
          <note n="5d1598d9">
            Man vill vidare att Sverige skall rikta kritik mot
          </note>
          <note n="67490d5b">
            FN för att FN inte leder styrkan och för att FN inte visar tillräckligt
            engagemang och ansvar i denna operation. Jag tycker att man då
            litet grand slår mot sig själv. Man kan naturligtvis sträva efter
            - vilket Sverige också gör - att FN skall vara starkt, att FN
            skall kunna arbeta effektivt och att FN skall kunna uppfylla sina
            förpliktelser. Men när det riktas kritik mot att FN
          </note>
          <note n="3f98d053">
            fått en försvagad roll i det jugoslaviska fredsarbetet frågar
            jag mig: Mot vem skall vi rikta kritiken?
          </note>
          <note n="59283ce7">
            Sverige verkar i alla sammanhang för att stärka
          </note>
          <note n="27c318c7">
            FN och dess positioner, för att medlemsländerna skall betala
            sina avgifter och för att man skall ställa trupp till förfogande
            när FN ber om det, men det nyttar föga att Sveriges riksdag beslutar
            att FN skall kritiseras för att medlemsländerna inte har uppnått
            detta. För mig är den här reservationen något obegriplig.
          </note>
          <note n="705b6b35">
            Slutligen en kommentar till Folkpartiets reservation, i vilken
            man vill öppna för att den svenska truppstyrkan skulle kunna bli
            större än 870 man, om det visar sig nödvändigt. Vi är i rådande
            ekonomiska läge och med de medel som finns att tillgå inte alls
            beredda att låta en sådan här operation verka så att säga på löpande
            räkning. Det verkar ekonomiskt oansvarigt. Det är inte bara att
            räkna personer och huvuden i ett sådant här sammanhang. Det handlar
            också om sammansättningen, om att få en effektiv styrka, som kan
            verka för alla de uppgifter som den skall fullfölja. Regeringen
            har begärt 870 man, och vi har uttalat att utskottet ställer sig
            bakom högst 870 man till en kostnad av 656 miljoner svenska kronor.
          </note>
          <note n="eb143c46">
            Herr talman! Med detta yrkar jag bifall till utskottets hemställan
            och avslag på samtliga reservationer.
          </note>
          <note n="83f26e17">
            Anf. 14 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="76c2ec1f">
            Herr talman! Viola Furubjelke uttryckte först sin förvåning över
            tanken på en tydlig svensk policy i den här aktionen, och hon
            undrade hur man skulle kunna ha det. Jag undrar hur Sverige skall
            kunna fortsätta att vara ett neutralt land, om vi inte har en
            tydlighet i vår medverkan, och hur Sverige som neutralt land skall
            kunna ingå i detta och fortsättningsvis kalla sig neutralt.
          </note>
          <note n="f7cebb87">
            Viola Furubjelke hyllade också NATO, som hade tagit över ansvaret
            när FN inte kunde. Hon tyckte också att det var spännande att
            flera länder ingick i
          </note>
          <note n="42f38f34">
            NATO-styrkan. Jag vet inte om jag tycker att detta är speciellt
            spännande i detta läge. Det är snarare kanske nödvändigt för fredens
            skull.
          </note>
          <note n="10842e7c">
            När det gäller NATO är jag mycket förvånad över att man hyllar
            NATO för att det går in och tar den här rollen. NATO var faktiskt
            en bidragande faktor till att man inte kunde lägga över detta
            på FN. Den kostnad som NATO nu tar på sig hade man naturligtvis
            kunnat skjuta över och säga: Vi betalar detta till FN för att
            detta skall kunna vara ett FN-uppdrag. Men det gör man inte. Får
            man göra det hela på sitt eget vis, är det tydligen bättre än
            att agera via FN. Jag tycker inte att vi från svenskt håll skall
            hävda att detta är bra.
          </note>
          <note n="9a2ea705">
            Vad gäller talet om en engångsföreteelse anser jag självklart
            att man, om Sverige skall delta i liknande aktioner i framtiden,
            vid varje tillfälle måste vända sig till riksdagen. Detta fall
            får inte bli ett prejudikat innebärande att Sverige alltid kan
            ställa upp när
          </note>
          <note n="120d4242">
            NATO ropar på hjälp. Då har vi definitivt ingen tydlighet om
            innebörden av vår neutralitet för framtiden.
          </note>
          <note n="c3ade132">
            Anf. 15 VIOLA FURUBJELKE (s) replik
          </note>
          <note n="36b462bf">
            Herr talman! Först vill jag till Marianne Samuelsson säga att
            Sverige inte är ett neutralt land. Neutralitet är ett folkrättsligt
            begrepp, och Sverige är i fredstid inte neutralt i den bemärkelsen.
            Vi är militärt alliansfria, och vi skall så förbli. Denna insats
            kan mycket väl genomföras inom ramen för vår militära alliansfrihet.
          </note>
          <note n="4ef4557a">
            Att NATO har tagit på sig den här uppgiften är en förutsättning
            för att den över huvud taget skall bli av.
          </note>
          <note n="ede6a52f">
            Marianne Samuelsson sätter likhetstecken mellan
          </note>
          <note n="2b3c7985">
            NATO och USA. Att USA inte har betalat sina avgifter till FN
            är något som också vi kritiserar och fördömer. USA bör betala
            dessa avgifter, men jag känner inte till att övriga NATO-länder
            på samma sätt som
          </note>
          <note n="6b7aef5b">
            USA har skulder till FN.
          </note>
          <note n="3d98626d">
            Det är vidare faktiskt så, Marianne Samuelsson, att det i fredsstyrkan
            utöver NATO ingår, om jag är rätt underrättad, 14 länder, däribland
            Ryssland. Det är inte på något sätt en ensidig NATO-insats. Jag
            vill alltså med kraft tillbakavisa det som Marianne Samuelsson
            säger. Jag tycker att det är litet konstigt att
          </note>
          <note n="3c1a381c">
            Miljöpartiet, efter all den kritik som Marianne Samuelsson riktar
            mot betänkandet och mot den här insatsen, ändå ställer sig bakom
            den.
          </note>
          <note n="93e7772e">
            Marianne Samuelsson säger också att det här inte kan bli något
            prejudikat, så att Sverige kommer när
          </note>
          <note n="8d42e337">
            NATO ropar. Nej, självklart inte. Sverige ingår inte i
          </note>
          <note n="6060c985">
            NATO och behöver inte lyssna på några som helst anrop från NATO.
            När det däremot finns en resolution från FN i botten och när FN
            begär och står bakom en sådan här insats, är det självklart att
            Sverige skall ingå.
          </note>
          <note n="38c19847">
            Skulle det vara värt att tala om någon policy i sammanhanget,
            är det att insatsen skall vara beslutad av FN eller en regional
            organisation som OSSE.
          </note>
          <note n="1748a66b">
            Anf. 16 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="cc1f0b2f">
            Herr talman! Jag håller helt med om att det självklart måste
            ligga ett FN-beslut i botten, vilket också är fallet och är det
            som gör att Miljöpartiet de gröna kan ställa sig bakom detta.
            Men fortfarande tycker jag att
          </note>
          <note n="0d8af9d1">
            NATO och NATO-länderna tillsammans hade kunnat ställa upp på
            ett sådant sätt att FN hade kunnat genomföra operationen. Anledningen
            till att FN drar sig tillbaka är att FN saknar pengar och inte
            hade kunnat genomföra operationen på ett bra sätt. Men det saknas
            inte pengar inom NATO, och det måste innebära att man skulle ha
            kunnat överföra pengar därifrån för att se till att det blivit
            ett FN-uppdrag. När det gäller fredsbevarande operationer är FN
            den organisation som man kan lita på, och man känner folkrättsligt
            stor trygghet inför en samlad FN-aktion.
          </note>
          <note n="5bdde96a">
            Detta är bakgrunden till att jag tycker att det finns anledning
            att från svenskt håll kritisera NATO. Man hade därifrån faktiskt
            kunnat låta FN få en starkare roll. Sverige bör självfallet också
            i större utsträckning driva önskemålet att få vara med där besluten
            fattas, så att vi får ett inflytande på dem.
          </note>
          <note n="c30e9289">
            Anf. 17 VIOLA FURUBJELKE (s) replik
          </note>
          <note n="5390b54b">
            Herr talman! NATO och NATO-länderna borde kunnat ställa sina
            medel till förfogande, så att FN
          </note>
          <note n="2f3e4f2a">
            kunde genomföra denna insats, säger Marianne Samuelsson. Såvitt
            jag känner till är det flera av NATO-
          </note>
          <note n="cc64a028">
            länderna som regelbundet och i tid bidrar med sina avgifter till
            FN. Att man skulle kunna lita på och känna trygghet i FN vill
            jag gärna instämma i, men
          </note>
          <note n="3c74158d">
            FN blir, som någon sade tidigare, inte starkare än medlemsländerna
            gör det till. I den situationen är det bra att det finns en annan
            organisation som är villig och beredd och har resurserna att ta
            över i en så svår situation. Självfallet skall det då finnas ett
            FN-beslut i botten.
          </note>
          <note n="6ecea359">
            Det är också fel, Marianne Samuelsson, att hävda att FN självt
            skulle genomföra alla dessa organisationer. Det är inte förenligt
            med FN-stadgan. I dess kapitel 8 står det tydligt att regionala
            organisationer med fördel skall ta på sig ansvaret för regionala
            konflikter.
          </note>
          <note n="49da54d7">
            Många av NATO-länderna är europeiska länder.
          </note>
          <note n="888f0bfb">
            Dessutom ingår också många andra länder i denna styrka.
          </note>
          <note n="170030d8">
            Marianne Samuelsson behöver inte alls vara rädd för att det skulle
            innebära att Sverige skulle knytas närmare till NATO på något
            sätt. Vi har i alla tänkbara sammanhang betonat att Sverige inte
            har för avsikt att bli medlem vare sig i NATO eller i Västeuropeiska
            unionen. Däremot vill vi bistå och ingå i en sådan styrka, när
            det handlar om att skapa och bygga fred i förra Jugoslavien.
          </note>
          <note n="7693ad18">
            Anf. 18 LENNART ROHDIN (fp) replik
          </note>
          <note n="f678e35b">
            Herr talman! Den internationella fredsstyrkan måste komma på
            plats mycket snabbt. Det finns inte utrymme för tvekan eller förhalning
            i detta arbete.
          </note>
          <note n="587810ec">
            När vi skrev vår reservation och tidigare motion förutsåg vi
            den mer eller mindre sannolika risken att inte alla stater som
            utfäst sig att delta skulle komma att kunna fatta de beslut som
            gör att man fullt ut lever upp till sina utfästelser. De senaste
            dagarna har väl visat att det var en mer realistisk bedömning
            än vad vi kanske trodde. Mot den bakgrunden är det kanske inte
            någon större idé att här föra en diskussion om utökade svenska
            möjligheter att fylla upp.
          </note>
          <note n="a2cb0894">
            Men jag hoppas att andra stater som redan gjort utfästelser och
            är på väg att uppfylla sina utfästelser, på samma sätt som vi
            hade velat när det gäller Sverige, är beredda att fylla ut de
            luckor i den volym som
          </note>
          <note n="3f0c5f43">
            FN har begärt, vilket Sverige och andra länder genom att inte
            fatta de nödvändiga besluten kan komma att medverka till. Insatsen
            måste göras fullt ut. De stater som har gjort utfästelser har
            störst möjligheter att se till att de utfästelserna också uppfylls.
          </note>
          <note n="82cbd178">
            Det handlar inte om att bedriva fredsbevarande verksamhet på
            löpande räkning. Skulle mandatet behöva ändras - skulle styrkans
            omfattning behöva ändras i framtiden - skall det givetvis förutsätta
            ett nytt riksdagsbeslut. Men att nu snabbt kunna medverka till
            att hela styrkan verkligen kommer på plats borde alla medverkande
            stater vara beredda att göra.
          </note>
          <note n="81347c7a">
            Anf. 19 VIOLA FURUBJELKE (s) replik
          </note>
          <note n="43f22f66">
            Herr talman! Sverige ställer högst 870 man till förfogande. Det
            är det som är beräknat vara Sveriges insats för att den svenska
            försvarsmakten skall kunna fullgöra uppdraget. FN:s generalsekreterare
            begärde också för ett par månader sedan att Sverige skulle dra
            ned den Unprofor-styrka som fanns i förra Jugoslavien. Sverige
            har lagt sig på denna nivå därför att vi anser att det går att
            genomföra det uppdrag vi har ålagt denna styrka. Vad Lennart Rohdin
            nu säger är att vi skulle träda in i andra nationers ställe om
            de fallerar.
          </note>
          <note n="da87271a">
            Sverige har väldigt ofta tagit på sig ett ansvar för andra nationers
            bristande betalningsförmåga eller insatsförmåga, men det känns
            inte rätt att i varje sammanhang göra så. Alla måste ställa upp
            på detta.
          </note>
          <note n="9a1ba795">
            Alla måste bidra så som de har utlovat. Det är just det som hela
            fredsprocessen bygger på. Det är en multinationell styrka med
            ett brett deltagande från många nationer.
          </note>
          <note n="9c0daea2">
            Att från svensk sida redan nu hoppa in och säga att vi gärna
            tar över om någon annan inte kan skulle ge alldeles felaktiga
            signaler.
          </note>
          <note n="702d605d">
            Om det för att fullgöra den uppgift som Sverige har tagit på
            sig skulle krävas fler personer än de 870
          </note>
          <note n="b8168d27">
            som vi nu medger tycker vi att regeringen kan komma tillbaka
            till riksdagen. Då får vi ta det under övervägande igen.
          </note>
          <note n="40d22194">
            Anf. 20 LENNART ROHDIN (fp) replik
          </note>
          <note n="8edcc41d">
            Herr talman! Jag tror att Viola Furubjelke och jag är överens
            om att den insats som nu måste göras är ett oerhört viktigt inslag
            för att förverkligandet av fredsöverenskommelsen inte blir en
            balansgång på en knivsegg. Då är det viktigt att den bedömning
            som har gjorts, bl.a. av FN:s generalsekreterare, om en fredsstyrka
            på 60 000 personer också omedelbart kan uppfyllas.
          </note>
          <note n="6ec8cf21">
            Om flera ingående stater skulle göra bedömningar att man gentemot
            gjorda utfästelser inte vill eller kan ställa upp med mer än kanske
            80 % är vi snabbt nere i under 50 000. Det är en väsentligt annan
            storlek än den som FN:s generalsekreterare har bedömt önskvärd.
            Då är det naturligtvis viktigt att man kan fylla upp, för att
            inte ta de mycket stora risker som en minskad volym skulle innebära.
            Då har av praktiska skäl - inte av några andra skäl - förmodligen
            bara de stater som planerar att delta möjlighet att göra detta
            med den snabbhet som erfordras. Då bör Sverige, liksom övriga
            stater, vara beredda att medverka till detta. Jag tror inte att
            det kan bli fråga att Sverige ensamt skulle fylla upp. De senaste
            dagarnas diskussioner tyder snarare på motsatsen.
          </note>
          <note n="9f3337a6">
            Anf. 21 VIOLA FURUBJELKE (s) replik
          </note>
          <note n="ab0ee9db">
            Herr talman! Jag tror inte heller att Lennart
          </note>
          <note n="439c3a75">
            Rohdin och jag har så skiljaktiga meningar vad avser värdet av
            att operationen kan fullföljas fullt ut. Men att redan innan den
            har påbörjats förutsätta att det skulle misslyckas tycker jag
            verkligen är att måla hin håle på väggen.
          </note>
          <note n="ce204742">
            Det finns någonting som heter tankens kraft över handlingen.
            Om man talar på detta sätt är jag är rädd att det också kan bli
            på det sättet. Vi förutsätter självfallet att alla lever upp till
            de åtaganden som de har gjort.
          </note>
          <note n="a52becb8">
            Jag skulle också i sammanhanget vilja säga att det visserligen
            är viktigt att de 60 000 man som generalsekreteraren och FN:s
            säkerhetsråd bedömer som nödvändiga skall ställas till förfogande
            och att de skall inställa sig. Men jag skulle vilja avråda från
            att fokusera alltför kraftigt på den militära insatsen.
          </note>
          <note n="1430397c">
            De andra delarna i detta paket för att klara av fredsprocessen
            i förra Jugoslavien är minst lika viktiga. Där gör Sverige en
            mycket stor insats och är berett att ta på sig åtaganden på många
            olika plan när det gäller återuppbyggnad, flyktingar, att valen
            skall kunna gå smidigt till osv. Där skall vi inte spara på resurserna.
            Vi skall med folkrörelsernas hjälp göra stora ansträngningar.
          </note>
          <note n="dc75a3e9">
            Att vi också ställer upp med 870 man i denna styrka anser vi
            vara självklart och en nödvändig del, men det hela skall ses som
            ett paket.
          </note>
          <note n="885e3906">
            Anf. 22 GÖRAN LENNMARKER (m)
          </note>
          <note n="f63f5381">
            Herr talman! Daytonuppgörelsen, Londonkonferensen och gårdagens
            undertecknande av fredsavtalet i Paris är historiska händelser
            i efterkrigstidens Europa. Uppgiften föreföll omöjlig bara för
            ett halvår sedan. Tidigare försök att åstadkomma fred har misslyckats.
          </note>
          <note n="5b3cacf0">
            Det var händelseutvecklingen där nere och USA:s engagemang som
            förändrade förutsättningen. Detta, i kombination med en mycket
            skicklig förhandling i
          </note>
          <note n="ce9172d3">
            Dayton där för övrigt en ledamot i denna kammare spelade en mycket
            avgörande roll, ledde till detta avgörande. Fredsöverenskommelsen
            hade aldrig kunnat komma till stånd om inte Europa, USA och Ryssland
            stått eniga. Alla hade möjlighet att blockera den.
          </note>
          <note n="98a60bf5">
            Endast enigheten möjliggjorde framgången.
          </note>
          <note n="20e74b98">
            USA:s och NATO:s väldiga militära styrka är nödvändig för att
            få stopp på konflikten. Den behövs, och den har en fredsskapande
            effekt. Samtidigt gäller det att bygga den civila säkerheten.
            Där har EU det avgörande ansvaret av de utomstående krafterna.
            Det uthålliga långsiktiga arbetet från utsidan åvilar främst
          </note>
          <note n="b6acb8ac">
            EU.
          </note>
          <note n="42b1eb15">
            Men det är klart att man inte kan få en varaktig fred om man
            inte kan få fred mellan folken i Bosnien.
          </note>
          <note n="1715af4e">
            Hatet och bitterheten som har uppstått under kriget kan lätt
            slå igenom i fortsatt våld om man inte kan överbringa motsättningarna
            mellan folken och folkgrupperna. Där är naturligtvis här som den
            avgörande nyckeln ligger till att skapa en varaktig stabilitet
            och fred i området.
          </note>
          <note n="00517cfa">
            Det har ibland i kritiken framförts att detta inte är en rättvis
            fred. Det är klart att den inte är rättvis. Hur kan man skapa
            en rättvis fred efter ett grymt, ohyggligt krig? Syftet med freden
            är att ge en bättre bas för att möjliggöra en framtida samlevnad.
            Alternativet till freden är ett fortsatt blodigt krig.
          </note>
          <note n="33ab9ac4">
            Den militära insatsstrykan, IFOR, är en första nödvändigt förutsättning
            för att kunna skapa detta.
          </note>
          <note n="71f2d086">
            Det är viktigt att den är stor och att den är stark. Endast NATO
            har den omfattande ledningsstruktur som krävs för att kunna klara
            den uppgiften. Det är någonting som vi har lärt oss av FN:insatsen
            i Bosnien, att det behövs en kraftfull ledningsstruktur om man
            skall kunna klara omfattande militära operationer.
          </note>
          <note n="1a212ec6">
            Det är bra att också andra länder ingår i den styrkan, inklusive
            Ryssland. En av de mycket centrala förutsättningarna för IFOR
            har varit att få med Ryssland, på samma sätt som att ha med Ryssland
            i kontaktgruppen. Det är inte någonting som har kommit in i efterhand.
            Inte minst NATO självt och även Carl
          </note>
          <note n="4df5657e">
            Bildt har mycket starkt arbetat för just Rysslands deltagande.
            Därmed manifesteras den bredare förankring som är fredsavtalets
            förutsättning.
          </note>
          <note n="df43324d">
            Det är självklart att Sverige skall delta. Det faktum att styrkan
            är NATO-ledd påverkar inte alls detta. De farhågor som reses i
            reservationer är mycket svåra att förstå. Deltagandet i NATO-styrkan
            innebär självfallet inte någon alliansförpliktelse för Sverige.
            Sverige förpliktar sig inte att försvara något annat land, och
            något annat land förpliktar sig inte att försvara Sverige.
          </note>
          <note n="24228999">
            Vi har nu dessutom samverkat ganska länge med
          </note>
          <note n="c0d4e3cb">
            NATO. Både de danska och de norska militära enheterna är ju NATO-enheter.
            Vi har förra våren enhälligt fattat beslut i riksdagen om PFP.
            NATO-standard blir nu standard för Europa och kanske hela världen
            vad gäller militär samverkan, vilket också har stor betydelse
            för effektiviteten vid denna typ av operationer.
          </note>
          <note n="79b70597">
            Bildandet av IFOR-styrkan kan bli ett väldigt viktigt steg i
            skapandet av en europeisk säkerhetsordning. Vi har inte minst
            i denna riksdag många gånger talat om vikten av att skapa en europeisk
            freds- och säkerhetsordning. Det faktum att man nu kommer samman
            tvärs över den gamla blockgränsen i Europa och skapar denna omfattande
            militära enhet under
          </note>
          <note n="3c0028aa">
            NATO-ledning kan bli ett väldigt viktigt steg i denna strävan.
          </note>
          <note n="ae9c2d45">
            Villkoren för vårt deltagande i IFOR regleras i ett deltagandeavtal
            mellan Sverige och NATO. Det är ett avtal som är lika mellan alla
            deltagande länder. Det får inte råda någon som helst tvekan om
            vad som gäller för de svenska soldaterna, IFOR och parterna i
          </note>
          <note n="e47a4d38">
            Bosnien. Även här i den svenska riksdagen måste vi veta vad det
            är för villkor som gäller.
          </note>
          <note n="07a2f12d">
            Utrikesutskottet noterar regeringens syn på de grundläggande
            förutsättningarna. Vi noterar vidare regeringens bedömning att
            regelrätta anfallsföretag på marken inte kommer att bli aktuella
            för fredsstyrkan.
          </note>
          <note n="099f891e">
            Det är självklart att IFOR inte skall anfalla. Hela poängen med
            styrkan är att se till att anfallen upphör och att stilleståndslinjerna
            respekteras.
          </note>
          <note n="0159e34b">
            Men vad händer om någon gör intrång i separationszonerna? Det
            finns anledning att räkna med att det finns någon grupp som kommer
            att vilja spräcka fredsöverenskommelsen. Det är inte bara antagligt
            utan t.o.m. troligt, eftersom sådana krafter finns. Då måste naturligtvis
            IFOR snabbt och kraftfullt förhindra att en sådan styrka etablerar
            sig i separationszonerna.
          </note>
          <note n="7dd44dd5">
            Jag har förstått att IFOR i det fallet kommer att kraftfullt
            agera, men knappast med anfallsföretag på marken. Nu disponeras
            kraftiga understödsförband i form av artilleri, attackhelikoptrar
            och flyg via de amerikanska insatserna. Den svenska styrkan, liksom
            för övrigt andra marktrupper, kan därför inte behöva sättas in
            i riskabla motanfall. Det är viktigt när nu försvarsministern
            är i kammaren att han klarlägger detta. Det måste rimligtvis ingå
            i överenskommelsen med NATO vilka villkor som gäller.
          </note>
          <note n="3eb6eae6">
            Det viktiga nu är ändå att se framåt och dra lärdomar av den
            jugoslaviska tragedin. Tiden för uppmarschen till de jugoslaviska
            krigen våren 1991 var en tid av felanalyser och misslyckanden.
            Allvarliga missgrepp gjordes. Framför allt var det passivitet
            och oenighet som var det stora bekymret i Europas agerande. Samtidigt
            bör vi minnas att det då inte fanns något EU, utan ett EG som
            inte hade en gemensam utrikes- och säkerhetspolitik. Det var ett
            okoordinerat agerande som stundtals präglades av rivalitet mellan
            ledande länder i Europa, dvs. den klassiska europeiska oenigheten.
          </note>
          <note n="b6b9da87">
            Samtidigt skall vi i rättvisans namn säga att om inte Unprofor
            och FN-insatsen funnits, skulle Bosnien-Hercegovina i dag inte
            funnits över huvud taget.
          </note>
          <note n="0577c91e">
            Förmodligen hade det varit delat mellan Kroatien och
          </note>
          <note n="3581a139">
            Serbien. En omfattande humanitär hjälp räddade livet på hundratusentals,
            kanske miljoner människor, under förfärliga förhållanden, men
            likväl.
          </note>
          <note n="4c800248">
            Det är nu viktigt att vi drar lärdom av misstagen.
          </note>
          <note n="e660f592">
            Jag tror att man kan drar några slutsatser för framtiden. Sedan
            två år tillbaka har EU en gemensam utrikes- och säkerhetspolitik.
            Den är framgångsrik i sin strategiska utformning: Europaavtalen,
            medlemskapsperspektiven till länderna i Central- och Östeuropa,
          </note>
          <note n="32c56517">
            Balladurpakten, strävandena mot en frihandelszon i medelhavsområdet,
            partnerskaps- och samarbetsavtal med Ryssland och Ukraina, m.fl.
          </note>
          <note n="94fd428c">
            Den långsiktiga delen fungerar väl inom EU. EU
          </note>
          <note n="471503d1">
            kommer också att ha en nyckelroll vad gäller att förankra Kroatien,
            Bosnien-Hercegovina och Jugoslavien i Europa. Det är lång väg
            kvar, men målet måste finnas. Om dessa länder utvecklas väl och
            blir stabila demokratier där det råder respekt för mänskliga rättigheter
            och minoriteters rätt har de rätten att delta i den europeiska
            integrationen. Detta måste vara alldeles klart.
          </note>
          <note n="bc3d1069">
            Men om EU är starkt i sin långsiktiga och strategiska del har
            man problem med det kortsiktiga agerandet. Man behöver en kraftfullare
            gemensam utrikes- och säkerhetspolitik för att agera snabbare,
            framför allt på ett tidigt stadium, för att förebygga spänningar,
            kriser och konflikter. Där är det nu viktigt inför regeringskonferensen
            att man kan få en enklare beslutsordning och ett kraftfullt gemensamt
            organ för analys och planering.
          </note>
          <note n="adec72e7">
            Idén om att Västeuropeiska unionen och/eller EU
          </note>
          <note n="1a4623e5">
            måste få möjlighet att genom förebyggande, fredsbevarande, humanitära
            och fredsskapande uppgifter komma in på ett tidigt stadium är
            också mycket central. De kallas för Petersbergsuppgifterna, med
            det fikonspråk vi har i utrikespolitiken. Här menar vi att alla
            länder i Europa, inklusive Sverige, bör delta. Som hittills bör
            det dock vara den dubbla frivilligheten, dvs. att Sverige avgör
            om svensk trupp skall delta, och den enskilde soldaten deltar
            frivilligt. Det finns ibland skäl till varför vissa länder skall
            avstå.
          </note>
          <note n="1fc5dfb7">
            Detta att se till att vi verkligen får en gemensam utrikes- och
            säkerhetspolitik är en av de absolut viktigaste lärdomarna av
            Jugoslavienkriget. Det som ytterst avgör om framtida konflikter
            skall förhindras är att det goda har kraft att stå emot det onda.
            Det måste finnas tillräcklig militär styrka för att stävja aggression.
            De goda krafterna får inte nedrustas så långt att de onda ges
            fritt spelrum. Det behövs en europeisk freds- och säkerhetsordning.
            Men skall den fungera måste den ha kraften att säkra freden och
            garantera säkerheten också för det lilla försvarslösa landet.
          </note>
          <note n="ac5d2770">
            Återigen kan här insatsen i Bosnien bli en viktig milstolpe i
            arbetet på en europeisk freds- och säkerhetsordning. För Sverige
            är det nu viktigt att arbeta för en sådan och själv delta i denna.
            Med detta yrkar jag bifall till hemställan i utrikesutskottes
            betänkande.
          </note>
          <note n="a141fcb8">
            Anf. 23 LENNART ROHDIN (fp) replik
          </note>
          <note n="e863a8a7">
            Herr talman! Jag noterar bara från Göran Lennmarkers anförande
            att han inte anser att det finns någon rättvis fred att eftersträva
            efter ett krig. Jag antar att den moderata synen också har präglat
            konstruktörerna av Daytonuppgörelsen.
          </note>
          <note n="b2540742">
            Anf. 24 GÖRAN LENNMARKER (m) replik
          </note>
          <note n="5795e2df">
            Herr talman! Krig är inte rättvisa utan djupt orättvisa. Fredsöverenskommelser
            efter krig baseras normalt på realiteterna på marken, hur långt
            trupperna har nått, vilka framgångar de har haft och därmed nästan
            definitionsmässigt på den djupaste orättvisa.
          </note>
          <note n="82a7d23a">
            Framgångarna och förlusterna på marken återspeglar inte någon
            som helst rättvisa.
          </note>
          <note n="431edc3a">
            Detta är en realitet man måste starta i när det gäller en fredsöverenskommelse.
            Syftet med den är sedan att bygga en varaktig fred och så långt
            möjligt återskapa rättvisa förhållanden. Det är den självklara
            målsättningen för en fredsöverenskommelse.
          </note>
          <note n="56a74b0c">
            Anf. 25 LENNART ROHDIN (fp) replik
          </note>
          <note n="79a1fbee">
            Herr talman! Det är i alla avseenden långt mycket allvarligare.
            Andra världskriget ansågs uppenbarligen inte kunna slutföras på
            annat sätt än att angriparna -
          </note>
          <note n="5773f928">
            de som startade kriget - inte tilläts att uppnå militära realiteter
            på marken.
          </note>
          <note n="39b6abf4">
            Efter andra världskriget har det, med Nürnbergrättegångarna och
            på annat sätt, skapats folkrättsliga regler som skall visa för
            världens stater vad den mellanfolkliga samlevnaden skall gå ut
            på, vad som är tillåtet och vad som inte är tillåtet. En rättvis
            fred bör bygga på detta. Freden enligt Daytonöverenskommelsen
            bygger inte på detta.
          </note>
          <note n="70d79fee">
            Anf. 26 GÖRAN LENNMARKER (m) replik
          </note>
          <note n="758fb57a">
            Herr talman! Det är riktigt att Daytonöverenskommelsen inte bygger
            på samma principer som freden efter andra världskriget där det
            ju handlade om en total kapitulation av angriparmakterna i andra
            världskriget. Alternativet till Daytonöverenskommelsen hade naturligtvis
            varit ett fortsatt blodigt krig, som kanske hade dragit ut på
            åtskilliga år ytterligare. Jag är inte säker på att det hade varit
            ett mera tilltalande alternativ för vare sig befolkningen i Bosnien
            eller när det gäller utsikterna att skapa varaktigt fredliga och
            rättvisa förhållanden i Bosnien-Hercegovina.
          </note>
          <note n="317d2b3d">
            Anf. 27 HELENA NILSSON (c)
          </note>
          <note n="124957e2">
            Herr talman! Sverige har inte tvekat att ställa upp i fredsfrämjande
            insatser när FN kallat. Vi har 30 års erfarenhet av FN-missioner,
            och Sverige har bidragit med militära styrkor och observatörer
            i mer än 20
          </note>
          <note n="55d0ddbb">
            olika FN-missioner. Sverige har medverkat - och skall medverka
            - i FN:s arbete för att främja fred, försoning, återuppbyggnad
            och demokratisering. Regeringen ger i den föreliggande propositionen
            en god beskrivning av Sveriges hittillsvarande insatser i f.d.
          </note>
          <note n="57443e4a">
            Jugoslavien. Över 1 miljard kronor har Sverige givit i humanitär
            hjälp och därutöver ca 50 miljoner kronor i stöd till demokrati-
            och försoningsinsatser och 150
          </note>
          <note n="f081427b">
            miljoner kronor till återuppbyggnad. Många flyktingar från f.d.
            Jugoslavien har i Sverige fått en trygg fristad.
          </note>
          <note n="db315fde">
            Tillåt mig också att tacka regeringen för initiativet till ett
            expertmöte i januari i OSSE:s regi. Det visar
          </note>
          <note n="1e40dc1f">
            Sveriges engagemang och ansvar i OSSE-
          </note>
          <note n="9e6fe07f">
            sammanhang.
          </note>
          <note n="6cec1a85">
            Vi har bidragit med FN-trupp i Bosnien-
          </note>
          <note n="e238ea59">
            Hercegovina, i Makedonien och Kroatien. Soldaterna och de förband
            som tjänstgjort där har rönt mycket stor uppskattning inom FN
            och hos en hårt prövad civilbefolkning. De svenska soldaterna
            är väl värda allt beröm. Våra diskussioner här i riksdagen och
            besluten om att delta i FN-insatser skulle inget vara värda om
            det frivilliga engagemanget att ställa upp för
          </note>
          <note n="a2bd3aee">
            Sverige och FN i fredens tjänst saknades hos våra krigsförband
            och bland befolkning i övrigt.
          </note>
          <note n="75895725">
            I samband med riksdagens FN-debatt den 25 oktober deklarerade
            jag för Centerpartiets räkning hur vi såg på ett svenskt deltagande
            i IFOR-missionen. Jag sade då att: "Det är ytterst viktigt att
            både USA och
          </note>
          <note n="985a00c6">
            Ryssland deltar med trupp i en sådan FN-styrka och att vi i Sverige
            också bör överväga att skicka trupp om FN ber oss att göra det.
            Formerna för ledningen av en sådan operation samt mandatets innehåll
            måste vara klarlagda innan Sverige fattar sitt beslut."
          </note>
          <note n="e5f8560d">
            Ytterligare en nödvändig pusselbit föll på plats då parterna
            i Paris i går undertecknade fredsuppgörelsen från Dayton. Fredsuppgörelsen
            anmodar FN att fullfölja insatsen i Bosnien- Hercegovina genom
            att ge en multinationell fredsstyrka i uppdrag att implementera
            fredsöverenskommelsen.
          </note>
          <note n="9b5eff89">
            Herr talman! Fredsavtalet är en triumf för USA,
          </note>
          <note n="af730e91">
            EU och Ryssland men samtidigt en illustration av
          </note>
          <note n="10b2103e">
            FN:s svaghet. Det hade självklart varit bättre om FN
          </note>
          <note n="8f5ab9b5">
            också hade haft förmåga att leda och genomföra sitt mandat i
            stället för att förlita sig på NATO. Detta tillkortakommande måste
            analyseras i det fortsatta arbetet med att reformera FN. I det
            uppkomna läget visar flera av världens länder stor solidaritet
            med människorna i f.d. Jugoslavien genom att ställa upp med militär
            trupp.
          </note>
          <note n="f6382f60">
            Jag delar utrikesministerns bedömning att om
          </note>
          <note n="54eef7a4">
            IFOR-missionen blir framgångsrik är denna ett konkret bidrag
            till byggandet av en alleuropeisk fredsordning. Samverkan inom
            IFOR bör kunna öppna dörren för framtida gemensamma fredsfrämjande
            insatser där inte NATO utan OSSE svarar för ledning och genomförande.
            Rysslands deltagande i IFOR är inte ett villkor för svenskt deltagande,
            som vi ser det, men det är ytterligare ett skäl.
          </note>
          <note n="991c2503">
            Så sent som förra onsdagen beslutade riksdagen att Sverige skall
            gradera upp sitt internationella engagemang genom att inrätta
            Försvarets internationella styrka. Samtidigt bekräftade en enig
            riksdag återigen att Sveriges militära alliansfrihet ligger fast.
            Med detta beslut om Sveriges säkerhetspolitik i ryggen finns det
            ingen som helst anledning att se detta IFOR-
          </note>
          <note n="c7703432">
            engagemang som en urholkning av alliansfriheten eller som ett
            första steg för Sverige in i NATO. Om några av riksdagens partier
            däremot hade svajat i denna fråga hade jag och Centerpartiet hyst
            tveksamhet inför att låta svensk trupp ställas under NATO-
          </note>
          <note n="63a0770b">
            befäl.
          </note>
          <note n="14adac32">
            Det är viktigt att Sverige inte skickar en ofullständig bataljon
            till det krävande uppdraget i Bosnien-Hercegovina. Strandade ersättningsförhandlingar
            gick i lås i natt enligt nyheterna i morse, och det är viktigt
            att de lett till ett resultat. Det fick inte råda någon oenighet
            om detta uppdrag. Siffran om högst
          </note>
          <note n="f9c0a3a2">
            870 personer som regeringen vill ha och som har riksdagens stöd
            är självfallet inte någonting som tillkommit av en slump eller
            som tagits till med marginal. Det behövs i det närmaste 870 personer
            för att fylla samtliga poster inom den mekaniserade bataljon som
            vi skall ställa upp med. Därför är det viktig att vi anslår medel
            för 870 soldater.
          </note>
          <note n="3e02a7b7">
            Herr talman! I den motion som min partikollega
          </note>
          <note n="29519d33">
            Erik Arthur Egervärn lagt diskuteras de problem som kan uppstå
            i skarven mellan den svenska styrka som tjänstgör under nuvarande
            mandat för Unprofor och innan den nya bataljonen under IFOR är
            i tjänst. Utskottet hänvisar i detta sammanhang till pågående
            förhandlingar mellan berörda stater och NATO.
          </note>
          <note n="faca56bb">
            Det får emellertid inte finnas någon misstanke om att ärendets
            brådskande hantering gör att det slarvas med soldaternas säkerhet.
            Nuvarande styrka får inte heller sättas in i operationer som ligger
            utanför gällande mandat. De soldater som kontrakterar sig för
          </note>
          <note n="62b386c2">
            IFOR måste veta vad mandatet innebär.
          </note>
          <note n="50c24809">
            Enligt den information som utskottet inhämtat under ärendets
            behandling kommer det inte att bli någon övergångsperiod. Eftersom
            ärendet behandlats snabbt kanske någon av härvarande ministrar
            kan bekräfta att det inte blir någon övergångsperiod.
          </note>
          <note n="5a5cbade">
            Med detta, herr talman, yrkar jag bifall till utskottets hemställan.
          </note>
          <note n="e1a13a48">
            Anf. 28 Utrikesminister LENA HJELM-
          </note>
          <note n="0e580902">
            WALLÉN (s)
          </note>
          <note n="5658d956">
            Herr talman! Det fredsavtal som i går undertecknades bekräftar
            Bosnien-Hercegovina som suverän stat och att vapenvilan nu övergår
            i fred i f.d. Jugoslavien. Det är allas vår förhoppning att detta
            skall markera ett definitivt slut på det grymma krig som utspelats
            på Balkan under fyra år.
          </note>
          <note n="2d38f2ca">
            Med fredsavtalet som grund, och med en unik kraftsamling från
            det internationella samfundets sida, skall nu den mödosamma vägen
            mot normalt liv, försoning och återuppbyggnad beträdas.
          </note>
          <note n="f180bb57">
            Det är mycket glädjande att riksdagen redan dagen efter avtalsundertecknandet
            behandlar frågan om svenskt deltagande i fredsstyrkan. Jag vill
            tacka riksdagen, särskilt utrikes- och försvarsutskotten, för
            en snabb och effektiv hantering av denna viktiga fråga.
          </note>
          <note n="1db45989">
            Det innebär också att svaret på Helena Nilssons fråga är: Det
            kommer inte att behövas särskilda övergångsbestämmelser, utan
            det ena kommer att snabbt övergå till det andra redan under måndagen.
          </note>
          <note n="26e82a34">
            Det är också med stor tillfredsställelse jag konstaterar en total
            uppslutning kring Sveriges deltagande i den fredsstyrka som med
            FN-mandat och under
          </note>
          <note n="c2f28ff7">
            NATO:s militära ledning skall övervaka och stödja de första stegen
            mot försoning och varaktig fred i f.d.
          </note>
          <note n="8ab60f12">
            Jugoslavien.
          </note>
          <note n="4167b8ed">
            I denna process spelar fredsstyrkan IFOR en viktig roll - militärt
            för att säkra separationslinjer och skilja parterna åt, men minst
            lika viktigt är att påtagligt visa att omvärlden menar allvar.
            Med det fredsavtal som nu undertecknats vill vi klargöra att det
            också skall förverkligas, det civila samhället i Bosnien-
          </note>
          <note n="c849b0d0">
            Hercegovina skall återupprättas.
          </note>
          <note n="6281f668">
            Huvuduppgiften för IFOR är att säkra fundamentet för fredsbygget.
            Det gäller sedan att med olika insatser se till att det multietniska
            Bosnien-Hercegovina åter kan bli ett tryggt land för dess medborgare.
            Ett gott förhållande till grannländer ingår i fredsbygget, liksom
            att alla inblandade länder som lever upp till europeiska värden
            skall välkomnas i ett nära europeiskt samarbete.
          </note>
          <note n="a5fb8264">
            Den första uppgiften är att möjliggöra för flyktingarna att återvända
            till sina hem. En annan krävande uppgift är att förbereda och
            genomföra de val som skall hållas enligt den nya konstitutionen
            för Bosnien-
          </note>
          <note n="3a456216">
            Hercegovina. Den svenska regeringen arbetar aktivt med valfrågorna
            tillsammans med Organisationen för säkerhet och samarbete i Europa,
            OSSE. Vi kommer, som har sagts här tidigare, att anordna en konferens
            om valfrågorna i januari.
          </note>
          <note n="77422ed0">
            Det gäller också att skapa ett rättssamhälle där individen står
            i centrum. Respekt för de mänskliga rättigheterna och för minoriteternas
            rättigheter är, liksom fria medier och ett fritt kulturliv, andra
            viktiga byggstenar som kräver omvärldens aktiva engagemang.
          </note>
          <note n="b0a18938">
            Parallellt med en mängd civila insatser måste också andra åtgärder
            till, t.ex. för att begränsa rustningarna i området när vapenembargot
            hävs. Eva Zetterberg påpekade detta.
          </note>
          <note n="419ff0cd">
            Den svenska regeringen anser att det krävs stora insatser för
            att parterna skall visa återhållsamhet. Vi kommer aktivt att delta
            i arbetet att skapa en mekanism för rustningskontroll inom OSSE:s
            ram. Om detta inte skulle fungera, måste frågan om vapenembargo
            åter kunna tas upp. Rustningskontrollsfrågorna behandlas redan
            på måndag i ett särskilt möte i Bonn.
          </note>
          <note n="3a8bdfa5">
            Förbättrade grannskapsrelationer lades grunden till i
          </note>
          <note n="a9cb3d82">
            Paris dagen före undertecknandet genom ett initiativ till ett
            regionalt bord inom stabilitetspakten.
          </note>
          <note n="beb13ddd">
            Mycket omfattande insatser kommer också att krävas för fysisk
            återuppbyggnad. Det handlar om hus för de återvändande och för
            dem som nu lever i andras bostäder, om att få så elementära saker
            som el, vatten och kommunikationer att fungera, om att barnen
            skall få gå i skolan och om att tidningar skall få komma ut.
          </note>
          <note n="cb0a38fc">
            Än mer komplicerad är läkningsprocessen för det som har raserats
            inom människorna genom krigets grymheter. Olika folkgrupper i
            f.d. Jugoslavien får inte tyngas av en kollektiv skuld som andra
            lägger på dem. Däremot måste krigsförbrytare lagföras och straffas.
            Att så sker är en mycket viktig del av försoningsprocessen. Den
            svenska regeringen önskar därför att alla staters skyldighet att
            samarbeta med
          </note>
          <note n="96e5ad83">
            Haagtribunalen tydliggörs i FN:s säkerhetsråds resolution som
            väntas komma inom kort. Därmed har jag svarat på frågan från Lennart
            Rohdin.
          </note>
          <note n="8c4a316b">
            Uppgiften att omvandla konfliktområdena på Balkan till normala
            europeiska samhällen är uppfordrande. Genom att fredsstyrkan IFOR
            finns på plats, genom FN:s mångahanda fortsatta uppgifter, både
            vad gäller humanitärt stöd och fredsimplementering, och genom
            omvärldens engagemang borde människorna i
          </note>
          <note n="6d829050">
            Bosnien-Hercegovina nu kunna känna större tillförsikt än tidigare.
            Men självfallet kan vi inte bortse från risken för bakslag. Så
            är t.ex. situationen i de serbiskkontrollerade förstäderna till
            Sarajevo just nu oroande. Den kommer att hållas under noggrann
            uppmärksamhet av omvärlden. Det gäller också oroshärdar som Östslavonien
            i Kroatien och Kosovo i Serbien.
          </note>
          <note n="f3d8be23">
            Befolkningarna inom dessa områden måste tillförsäkras normala
            mänskliga rättigheter och en framtid utan rädsla för myndighetsövergrepp.
          </note>
          <note n="78b79ebe">
            Herr talman! Att riksdagen nu går mot ett beslut om att Sverige
            skall delta i en NATO-ledd fredsstyrka speglar på ett konkret
            sätt förändringarna i Europa efter Berlinmurens fall för bara
            sex år sedan. Det nya läget i Europa har inneburit att regeringen
            och riksdagen ingående har analyserat de vidgade möjligheterna
            till nära samarbete med andra länder för fredsbevarande uppgifter.
            Det är löftesrikt för framtiden, och det är värt mer än många
            abstrakta diskussioner om en ny europeisk säkerhetsordning, att
            NATO:s medlemsländer, Ryssland och militärt alliansfria länder
            som
          </note>
          <note n="0e5571f7">
            Sverige nu är beredda att gemensamt ta itu med Europas svåraste
            krishärd.
          </note>
          <note n="973cafad">
            Detta konstaterande hindrar inte att jag, liksom
          </note>
          <note n="f6d639b9">
            Marianne Samuelsson och andra, beklagar att FN inte har haft
            möjlighet att ta på sig ledningen av denna insats. Långsiktigt
            är det utomordentligt viktigt att FN
          </note>
          <note n="3bff845a">
            av sina medlemsländer ges resurser och politisk styrka att återta
            den ledarroll organisationen borde ha.
          </note>
          <note n="e1e064a0">
            När vi började arbetet med den här ovanliga operationen, angav
            vi naturligtvis tydliga förutsättningar för förberedelsearbetet.
            Styrkan skulle ges ett tydligt mandat av FN och ha parternas klara
            samtycke. Vi önskade vidare en nordisk samverkan, ett brett multinationellt
            deltagande och att den svenska styrkan i huvudsak skulle utgå
            från nuvarande förband inom
          </note>
          <note n="c4bd4392">
            NORDBAT, med fortsatt lokalisering i Tuzla. Vi krävde också insyn
            och inflytande i planeringen och genomförandet av operationen
            samt att ledningen för
          </note>
          <note n="d256d2ab">
            IFOR enbart skall använda förbanden på ett sätt som är förenligt
            med deras utrustning, utbildning och samövning.
          </note>
          <note n="644761a9">
            När FN:s säkerhetsråd i dag eller under helgen tar sitt beslut,
            kan vi konstatera att alla våra förutsättningar är uppfyllda.
            Det beslut riksdagen kommer att fatta innebär därmed ett svenskt
            deltagande i den
          </note>
          <note n="cab2638b">
            60 000 man starka multinationella fredsstyrkan. Till detta skall
            läggas att Sverige har tagit emot över
          </note>
          <note n="3486ceb1">
            120 000 flyktingar, varav 80 000 fått permanent uppehållstillstånd.
            Sverige har också varit en av de största bidragsgivarna till humanitära
            insatser under konflikten. Sverige lovar att framgent aktivt delta
            i arbetet och att ge stöd till att återupprätta normalt liv i
          </note>
          <note n="00a91651">
            Bosnien-Hercegovina och i övriga konfliktområden i f.d. Jugoslavien.
          </note>
          <note n="08304567">
            Därtill synliggörs det svenska engagemanget genom skickligt arbete
            av Carl Bildt som EU-medlare och nu som "high representative"
            med utomordentligt viktiga samordningsuppgifter för hela operationen.
          </note>
          <note n="935e6aad">
            Sverige tar, genom dessa mångfasetterade insatser, en viktig
            del av det gemensamma internationella ansvaret. Att genomföra
            fredsbygget och försoningsprocessen, och att bygga ett normalt,
            civilt samhälle är dock något som i första hand ankommer på parterna
            i konflikten.
          </note>
          <note n="5b31fee7">
            Det internationella samfundet kan bara acceptera att alla inblandade
            nu kraftfullt anstränger sig att infria civilbefolkningens och
            omvärldens förväntningar på fred.
          </note>
          <note n="39257ece">
            Anf. 29 EVA ZETTERBERG (v) replik
          </note>
          <note n="1a4ce75c">
            Herr talman! Först vill jag välkomna att utrikesministern, liksom
            Miljöpartiet och Vänsterpartiet, beklagar att FN inte har haft
            en större roll och en starkare position vad gäller fredsarbetet
            i det f.d.
          </note>
          <note n="8ab60f12">
            Jugoslavien.
          </note>
          <note n="f525ae9f">
            Jag vill dock återkomma till den fråga jag reste vad gäller vapenembargot.
            Det är naturligtvis oerhört väsentligt att rustningskontrollsfrågorna
            kommer upp, och att de gör det redan nästa vecka under OSSES:s
            ledning. Det är naturligtvis mycket väsentligt att gå till grunden
            med frågorna. Man måste upprätta olika mekanismer.
          </note>
          <note n="3de70eb0">
            Jag vill ändå få ett förtydligande av utrikesministern. Har Sverige
            till fullo accepterat den tidsplan som
          </note>
          <note n="38ee9b60">
            FN lagt fram? Har man inte haft någon synpunkt på att det inte
            är särskilt lämpligt att låta vapenembargot upphöra totalt redan
            efter ett år? Har Sverige över huvud taget inte tagit upp de frågorna
            när de behandlades i FN?
          </note>
          <note n="2da45422">
            Anf. 30 Utrikesminister LENA HJELM-
          </note>
          <note n="0e580902">
            WALLÉN (s)
          </note>
          <note n="341f0978">
            Herr talman! Det ligger i sakens natur att när man väl har träffat
            en överenskommelse som skall normalisera situationen skall den
            inte följas av vapenembargo. Däremot måste frågorna om rustningskontroll
            stå högt på dagordningen. Det måste alltså ankomma på parterna
            att visa den återhållsamhet med vapen som ligger i hela den normaliserade
            tillvaron.
          </note>
          <note n="1209b861">
            Det här är en uppgift huvudsakligen för OSSE att hjälpa till
            med. Skulle detta gå om intet måste vi kunna använda möjligheten
            att införa vapenembargo återigen. Men det är naturligtvis mycket
            bättre om detta kan ske på ett normalt sätt i avtal mellan suveräna
            stater. Det är det vi önskar.
          </note>
          <note n="d849e7de">
            Anf. 31 LENNART ROHDIN (fp) replik
          </note>
          <note n="814872b2">
            Herr talman! Jag vill börja med att i alla fall för min del återgälda
            utrikesministerns tack till riksdagen för snabb behandling med
            ett stort tack för utrikesministerns insatser för det framsynta
            och rakryggade förslag som riksdagen har förelagts i det här ärendet.
          </note>
          <note n="706835b6">
            Jag har två frågor. När det gäller samarbete med krigstribunalen
            är det bra att det framgår av FN-
          </note>
          <note n="b33abc28">
            mandatet att det gäller alla inblandade stater. Min fråga gällde
            dock uttryckligen om mandatet kommer att omfatta också NATO-styrkans
            roll när det gäller att gripa och överlämna krigsförbrytare till
            tribunalen i Haag. Det är en sak som jag vet, efter besök vid
            tribunalen för ett par veckor sedan, att man fäster stor vikt
            vid.
          </note>
          <note n="979ae6d1">
            Min andra fråga är: Hur bedömer utrikesministern följderna av
            om flera stater av olika skäl visar sig inte förmå att fullt ut
            leva upp till sina antalsmässiga åtaganden för den internationella
            fredsstyrkan?
          </note>
          <note n="a7a25432">
            Anf. 32 Utrikesminister LENA HJELM-
          </note>
          <note n="0e580902">
            WALLÉN (s)
          </note>
          <note n="3f20760c">
            Herr talman! Parterna är ålagda att uppfylla alla order eller
            önskemål från krigsförbrytardomstolen om arrestering, häktning
            och överlämnande av personer i fråga. Det gäller också alla stater.
          </note>
          <note n="33feadae">
            Huruvida IFOR direkt skall medverka i detta är än så länge icke
            fastslaget. Man håller fortfarande på och arbetar på FN-resolutionen.
            Jag skulle önska att man ger IFOR en roll i detta. Men vi är inte
            ensamma om att besluta i den frågan.
          </note>
          <note n="157201b0">
            Beträffande den andra av Lennart Rohdins frågor vill jag säga
            att det nu är över 25 länder som deltar.
          </note>
          <note n="5f7936f0">
            Det är fler än man från början hade hoppats på. Det är ett mycket
            brett deltagande.
          </note>
          <note n="b1338b83">
            Man skall också ha klart för sig att det inte är någon vetenskap
            som säger att det skall vara exakt
          </note>
          <note n="8238e7e7">
            60 000 soldater. Vad det så småningom kommer att bli vet vi heller
            inte. Det är lika litet vetenskap när vi har sagt att vi ställer
            upp med högst 870 mannar. Man får göra ett antagande av vad som
            kan vara lämpligt för de uppgifter som föreläggs. Med den allmänna
            uppställning som olika länder gör i den här styrkan och när väl
            det amerikanska beslutet är fattat tror jag att man i stort kommer
            att uppfylla det som man har föresatt sig.
          </note>
          <note n="f024f6ba">
            Anf. 33 LENNART ROHDIN (fp) replik
          </note>
          <note n="8428479e">
            Herr talman! Jag tolkar utrikesministerns svar på min första
            fråga som att Sverige som, vilket utrikesministern själv framhöll,
            har gjort och kommer att göra mycket betydande insatser, även
            i fredsstyrkan med kraft kommer att driva kravet på att mandatet
            vad gäller NATO-styrkans samarbete med krigsförbrytartribunalen
            blir tydligt.
          </note>
          <note n="e9ffa9d9">
            När det gäller den andra frågan är det naturligtvis bara att
            hoppas att man lever upp till de åtaganden som har gjorts. Det
            skulle, som jag sade redan i mitt anförande, vara förnedrande
            både för enskilda stater och för FN om man inte lyckades göra
            detta.
          </note>
          <note n="8de72d19">
            Jag är den förste att instämma med utrikesministern om att det
            antal som anges på olika sätt inte är några vetenskapliga tal
            i något avseende. Däremot tror jag att vi kan vara helt överens,
            om vi ser på de gångna tre och ett halvt åren i Bosnien, om att
            det antal trupper som har bedömts som rimligt att kräva att medlemsstaterna
            ställer upp med aldrig har varit tilltaget i överkant. Det visar
            inte minst utvecklingen i somras när det gäller de fredade zonerna.
            Det är det som gör det allvarligt om man skulle börja nagga den
            bedömning som FN:s generalsekreterare har gjort i kanten.
          </note>
          <note n="e084d959">
            Anf. 34 Utrikesminister LENA HJELM-
          </note>
          <note n="0e580902">
            WALLÉN (s)
          </note>
          <note n="232cf66e">
            Herr talman! På den senare punkten är det lätt att ge Lennart
            Rohdin rätt. Jag vill erinra om att FN önskade 34 000 soldater
            i styrkan i Bosnien. Det omvärlden ställde upp med var 7 000.
            Självfallet kunde inte
          </note>
          <note n="ed75b52e">
            FN med en så liten andel av det man ursprungligen ansåg sig behöva
            klara hela den uppgift som man ålagts.
          </note>
          <note n="f13fbfb7">
            Det land som framför allt fallerade här och som inte ville ställa
            upp, det sade man i och för sig också tydligt från början, var
            USA. I dag när vi hyllar USA
          </note>
          <note n="850b87a7">
            för att man har ställt upp och gjort goda insatser i
          </note>
          <note n="50dcda9b">
            Dayton - och det skall vi verkligen göra - står det ändå klart
            att om USA tidigare hade önskat delta också på marken, hade vi
            varit i en helt annan situation i dag.
          </note>
          <note n="234ae9b9">
            Anf. 35 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="884c48c3">
            Herr talman! Först vill jag uttrycka det positiva i att också
            utrikesministern tycker att FN:s roll borde varit starkare och
            att FN borde haft bättre möjligheter från början, så att vi hade
            sluppit den situation vi har nu.
          </note>
          <note n="5f56da34">
            Vi hade motionerat om detta som en engångsföreteelse. Vi tyckte
            att detta var en sak som vi kunde besluta om nu, men att om det
            mot alla förhoppningar skulle inträffa något liknande igen skulle
            riksdagen fatta beslutet. Det avstyrktes av utskottet. Därför
            skulle jag vilja veta om det också är regeringens och utrikesministerns
            uppfattning att detta är något som
          </note>
          <note n="8324fed6">
            Sverige kan ställa upp med även vid andra tillfällen, under andra
            förutsättningar, under ett annat militärt paraply eller vad det
            kan bli fråga om.
          </note>
          <note n="a91a1e5e">
            Jag vill ta upp ledningsansvaret och samarbetet.
          </note>
          <note n="79830460">
            När FN har fredsbevarande aktioner har man ett naturligt organisatoriskt
            samarbete mellan den humanitära hjälpen och den militära delen.
            När NATO nu skall ha ledningsansvaret står det i alla fall inte
            vad jag har kunnat se någonstans tydligt angivet vem som har ansvaret
            för den civila delen, i bemärkelsen humanitär hjälp och annat
            som behövs. Sverige har ju sagt att man ställer upp med detta.
            Men hur sammankopplar man de båda delarna så att hjälpen verkligen
            kommer dit där den behövs och så att det kommer att fungera?
          </note>
          <note n="16ac5a55">
            Anf. 36 Utrikesminister LENA HJELM-
          </note>
          <note n="0e580902">
            WALLÉN (s)
          </note>
          <note n="7293f58a">
            Herr talman! Hur återuppbyggnadsbiståndet faktiskt skall fungera
            behövs det fortfarande göras många analyseras av, och man behöver
            även komma överens om vem som skall göra vad. Vi driver från svensk
            sida starkt att man måste sätta upp många tydliga villkor. De
            som skall vara mottagare av stödet skall också leva upp till fredsöverenskommelsens
            olika delar.
          </note>
          <note n="e2866710">
            Beträffande det andra som Marianne Samuelsson talar om, riksdagens
            makt över världen, vill jag nog bara konstatera att även om svenska
            riksdagen är mäktig kan inte svenska riksdagen besluta att internationella
            konflikter av det här slaget är en engångsföreteelse.
          </note>
          <note n="415eb4d9">
            Anf. 37 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="4f782cd9">
            Herr talman! Nej, naturligtvis kan vi inte det, hur gärna vi
            än skulle vilja det. Men det var inte det frågan gällde, utan
            det var frågan om det svenska deltagandet under ett annat militärt
            paraply, alltså icke under FN utan under NATO, eller om det kan
            bli frågan om något annat ledningsansvar i framtiden.
          </note>
          <note n="4e96fab7">
            Skall det beslutet fattas av riksdagen, eller kommer det beslut
            vi nu fattar även att inkludera eventuellt annat deltagande, som
            då sker automatiskt?
          </note>
          <note n="9d7ab6f2">
            Anf. 38 Utrikesminister LENA HJELM-
          </note>
          <note n="0e580902">
            WALLÉN (s)
          </note>
          <note n="6145a23e">
            Herr talman! Beslut om deltagande i olika konfliktlösande uppgifter
            måste ju fattas från fall till fall.
          </note>
          <note n="a26a6ccd">
            Om vi kommer in i en situation där ett mycket stort deltagande
            återigen skulle behövas, och på ett sätt som inte precis är enligt
            regelboken, är det självfallet att vi återkommer till riksdagen.
          </note>
          <note n="b6261663">
            Anf. 39 Försvarsminister THAGE G
          </note>
          <note n="8f4d9abc">
            PETERSON (s)
          </note>
          <note n="c569e46e">
            Herr talman! Ett par tusen svenska FN-soldater har de senaste
            åren gjort en utomordentligt bra och internationellt uppskattad
            insats i det krigshärjade
          </note>
          <note n="9b012ed7">
            Bosnien för att rädda liv och för att skapa uthärdliga levnadsförhållanden
            för utsatta och jagade människor.
          </note>
          <note n="153daa63">
            Våra pojkar och flickor har ställt upp frivilligt och på ett
            övertygande sätt visat prov på vad svenska värnpliktiga duger
            till under svåra, ofta farliga och riskfyllda förhållanden. Detta
            senare har vi nu för övrigt tyvärr fått bekräftat.
          </note>
          <note n="37f57cd4">
            Genom fredsöverenskommelsen i Dayton har en fastare grund skapats
            för fred och återuppbyggnad i det sargade Bosnien. Människorna
            har fått nytt hopp.
          </note>
          <note n="bc11dc23">
            Vi svenskar skall göra vad vi kan för att bidra till att det
            hoppet förverkligas.
          </note>
          <note n="3ee518fc">
            När FN-styrkan nu ersätts av den nya fredsstyrkan
          </note>
          <note n="f7b8bf0c">
            IFOR är det naturligt att svenska soldater fullföljer sitt uppdrag
            i den nya styrkan. Vi skall fortsätta att arbeta för freden. Vårt
            uppdrag i Bosnien har varit ett fredsuppdrag, och vårt uppdrag
            i IFOR är också ett fredsuppdrag. Det är en fredsstyrka med betydande
            militär kapacitet som Sverige bidrar med.
          </note>
          <note n="d4065acd">
            Fredsstyrkan i Bosnien är också ett konkret uttryck för strävan
            efter gemensam säkerhet i Europa.
          </note>
          <note n="3bdc51a8">
            Den nya fredsstyrkan är sammansatt av förband från
          </note>
          <note n="12298907">
            NATO-länder. USA, Frankrike och Storbritannien är de största
            bidragsgivarna, men styrkan är också sammansatt av förband från
            Ryssland och från en rad alliansfria stater. Tack vare detta breda
            deltagande blir IFOR ett led i formandet av en ny europeisk säkerhetsordning.
          </note>
          <note n="5f0e2fca">
            Framväxten av en ny europeisk freds- och säkerhetsordning, i
            stället för det kalla krigets blockuppdelning, är sedan länge
            ett mål för svensk Europapolitik. Så var det när Olof Palme myntade
            begreppet
          </note>
          <note n="830e0ef9">
            "gemensam säkerhet", och så är det i dag. Det kalla krigets slut
            har öppnat nya möjligheter för vår Europapolitik, och vårt deltagande
            i fredsstyrkan i Bosnien är också ett sätt att tillvarata dessa
            nya möjligheter.
          </note>
          <note n="4d56c2b8">
            IFOR får sin legitimitet av FN:s säkerhetsråd, och det är FN
            som bär ansvaret för internationell fred och säkerhet. Mandatet
            från FN eller OSSE, som av FN
          </note>
          <note n="a4c00960">
            erkänts som regional organisation, är en förutsättning för svensk
            medverkan i multinationella fredsstyrkor.
          </note>
          <note n="c9a9ec5b">
            IFOR leds av NATO. Det är helt i överensstämmelse med FN-stadgan,
            enligt vilken FN kan uppdra åt medlemsländer eller åt organisationer
            att genomföra fredsfrämjande operationer. Jag vill tillägga att
            det också är ett uttryck för NATO:s nya vilja att ställa resurser
            till FN:s och OSSE:s förfogande för fredsfrämjande verksamhet.
            En sammanhållen ledning och en klar befälsföring i fredsstyrkan
            är nödvändiga både för utförandet av uppgiften - att övervaka
            att fredsöverenskommelsen genomförs - och för soldaternas egen
            säkerhet.
          </note>
          <note n="3d94146c">
            Jag tror att jag var den förste i regeringen som förklarade att
            den svenska bataljon som skall ingå i
          </note>
          <note n="fe394f16">
            IFOR bör ställas under NATO:s befäl. Att ifrågasätta detta hade
            varit att undandra sig uppgiften att bevara den sköra fred som
            vi nu sätter vårt hopp till. Det hade dessutom varit liktydigt
            med att utsätta de svenska soldaterna för högre risker än andra.
          </note>
          <note n="25a8376e">
            Jag är något överraskad av, och till och med litet illa berörd
            av, att somliga velat förringa kraven på säkerhet för de svenska
            soldaterna. Mycket av den bitvis fräna och snedvridna debatt vi
            har haft i Sverige om deltagandet i IFOR har handlat om att jag
            som försvarsminister skulle ha lagt för stor vikt vid de svenska
            ungdomarnas säkerhet.
          </note>
          <note n="9e837677">
            Jag har hela tiden haft ett mycket rakt budskap som jag har försökt
            föra fram. De svenska soldaterna i
          </note>
          <note n="2190bcbb">
            NORDBAT 2 och i IFOR skall göra det de är bra på att göra. De
            skall göra det de är utrustade för och samtränade för att göra
            i fredens tjänst utanför våra gränser. De skall inte kommenderas
            att göra det som de inte är utrustade för och inte samtränade
            för att göra.
          </note>
          <note n="cdb8c6a3">
            De är i dag inte utrustade och samtränade för att utföra regelrätta
            anfallsföretag. Detta är inte min personliga bedömning. Det är
            en militär uppfattning, som jag i egenskap av försvarsminister
            naturligtvis måste göra till min.
          </note>
          <note n="2c26de7e">
            Om man nu anser att det går att använda förbandet i Bosnien,
            med den utrustning och den samträning de har, i regelrätta anfallsföretag,
            kan man faktiskt minska den svenska värnpliktsutbildningen med
            två månader. Det är nämligen samträning de värnpliktiga ägnar
            sig åt att öva under de sista två månaderna av värnpliktsutbildningen.
          </note>
          <note n="6006c8f0">
            Som försvarsminister har jag ett särskilt ansvar för att värna
            om våra svenska ungdomars säkerhet. Regeringen har naturligtvis
            samma inställning. Därför gav jag och regeringen ett uppdrag åt
            överbefälhavaren att se över säkerheten och redovisa säkerhetsåtgärderna.
          </note>
          <note n="1f55a383">
            Men regeringen har också, som en förutsättning för svenskt deltagande
            i IFOR angett, och jag citerar ur propositionen: "--- att ledningen
            för IFOR kommer att använda de underställda enheterna på ett sätt
            som är förenligt med varje förbands utrustning och graden av samövning.
            Detta betyder för det svenska förbandet att det inte kommer att
            användas för att genomföra regelrätta anfallsföretag." Så står
            det i propositionen.
          </note>
          <note n="0c5327e8">
            Detta är en självklarhet. Jag har inte heller mött några invändningar
            mot detta vare sig från NATO, från mina nordiska kolleger eller
            från amerikanska företrädare.
          </note>
          <note n="576ba1ad">
            I den svenska debatten har man blåst till strid kring detta självklara
            konstaterande, och man har gjort det på ett sätt som jag anser
            vara djupt kränkande för de svenska soldaterna i Bosnien och för
            svenska värnpliktiga och befäl över huvud taget.
          </note>
          <note n="9edbcfd2">
            Herr talman! Svenska värnpliktiga är bra soldater, lika bra som
            de bästa i andra länder. De har god utbildning och modern utrustning,
            och de är väl övade för att försvara vårt land.
          </note>
          <note n="51064c15">
            De svenska ungdomarna i Bosnien har kallats
          </note>
          <note n="6761f960">
            "veloursoldater". Den svenska FN-bataljonen har utfört ett mycket
            värdefullt och, som jag sade, ingalunda riskfritt arbete. För
            ett par veckor sedan kunde jag själv konstatera detta på plats
            i Tuzla. Jag har också fått ta emot mycket internationellt beröm
            för de svenska flickornas och pojkarnas insatser. De är inga veloursoldater.
            De är svenska värnpliktiga som kan utföra alla de soldatuppgifter
            som de är utrustade och samövade för att utföra nere i Bosnien.
          </note>
          <note n="43bd9534">
            Och de kan mycket mera, just därför att de är värnpliktiga och
            inte yrkessoldater. De förenar fasthet med tålamod och förhandlingsförmåga.
            Att gripa till våld är inte deras första reflex, vilket nog kommer
            att visa sig vara en oskattbar tillgång i det svåra arbetet framöver.
          </note>
          <note n="76c87d03">
            De svenska soldaterna har byggt upp ett värdefullt förtroendekapital,
            både hos de stridande parterna och hos civilbefolkningen. De har
            lagt en god grund för det fortsatta återuppbyggnadsarbetet. Genom
            sin varierande civila bakgrund kan de utföra en rad praktiska
            uppgifter vid sidan av den rena soldattjänsten, och detta är mycket
            viktigt. Det gäller att vara både en god soldat och en god förhandlare.
          </note>
          <note n="b55e154e">
            De svenska soldaterna i Bosnien är representanter för en fin
            svensk tradition, som har formats under decennier av medverkan
            i FN:s fredsbevarande operationer. De företräder en svensk profil
            i internationell fredsbevarande verksamhet.
          </note>
          <note n="07ffb840">
            Den traditionen skall vi nu fullfölja i IFOR. Det betyder inte
            att de svenska soldaterna skulle undandra sig uppgifter som de
            är utrustade och samövade för att genomföra - självklart inte!
            Det är tvärtom ett ansvarsfullt och riskfyllt uppdrag de har framför
            sig. Vi får inte bortse från eller underskatta riskerna. De finns
            där i hög grad - varje dag, för varje soldat.
          </note>
          <note n="a1185467">
            Risken för direkta angrepp på fredsstyrkan har minskat i och
            med att vi fått ett fredsavtal, godkänt av parterna. IFOR är också
            genom sin styrka mera avskräckande än vad Unprofor var.
          </note>
          <note n="6d17aafb">
            Men vi kan t.ex. inte vara säkra på att det inte finns laglösa
            friskaror och krypskyttar. Och vi kan inte bortse från risken
            för attentat. Och minfälten, med hundratusentals minor, ligger
            kvar. De usla vägarna går bokstavligen genom minerat område. Minhotet
            bedöms vara det största hotet, som kommer att bestå även om parterna
            - som vi alla hoppas -
          </note>
          <note n="c572b3e4">
            samarbetar väl.
          </note>
          <note n="b99cc31d">
            Det är alltså, fru talman, ingen uppgift för B-
          </note>
          <note n="572bdfca">
            soldater som de svenska ungdomarna i IFOR har framför sig. Det
            är de själva väl medvetna om, och det sade de klart och öppet
            till mig när jag mötte dem nere i Tuzla.
          </note>
          <note n="2b39b532">
            Jag vet att de kommer att utföra sin uppgift med stor skicklighet.
            Jag litar på de svenska soldaterna.
          </note>
          <note n="58fa1931">
            Men jag tänker också på deras säkerhet.
          </note>
          <note n="039a106e">
            Fru talman! Sedan jag för drygt ett år sedan blev försvarsminister
            har jag många gånger sagt att fredsfrämjande verksamhet och humanitära
            insatser kommer att bli en viktig uppgift för det svenska totalförsvaret.
          </note>
          <note n="7c097e01">
            I totalförsvarspropositionen, som riksdagen behandlade i förra
            veckan, föreslog regeringen inrättandet av en försvarsmaktens
            internationella styrka liksom att civila styrkor för humanitära
            insatser skulle skapas. Riksdagen godtog regeringens förslag.
          </note>
          <note n="9e5722c1">
            Det viktiga inslag i vår internationella politik och i vårt globala
            solidaritetsarbete som de blå baskrarna har varit i 40 år kommer
            att fortsätta och byggas ut.
          </note>
          <note n="8c188936">
            Vi har lagt en god grund. Vi har ett vinnande och internationellt
            mycket uppskattat koncept. Den svenska fredsbevarande profilen
            kommer att mejslas ut än tydligare.
          </note>
          <note n="adbd326d">
            Vårt deltagande i IFOR är ett nytt kapitel i denna utveckling.
            Men det är inget nytt slag av insats.
          </note>
          <note n="0e65c193">
            Anf. 40 GÖRAN LENNMARKER (m) replik
          </note>
          <note n="bdf209ad">
            Fru talman! Låt mig först säga att jag tycker att det är värdefullt
            att försvarsministern understryker betydelsen av NATO-ledningen.
            Det behövs en kraftfull ledning, när det är fråga om stora och
            komplicerade operationer. Det var också en lärdom vi drog under
          </note>
          <note n="eb0696c9">
            Unprofortiden, just att ledningsfunktionerna lämnade en del övrigt
            att önska. Inte minst för soldaternas säkerhet är just den kraftfulla
            ledningsfunktionen en nödvändighet.
          </note>
          <note n="688968f7">
            Det är också bra att försvarsministern understryker att denna
            insats kan komma att bli en betydelsefull del i stegen mot en
            europeisk freds- och säkerhetsordning. När historien om detta
            skall skrivas en gång i framtiden, kan det, om det utvecklas väl,
            t.o.m. bli det första avgörande steget i riktning mot en sådan.
          </note>
          <note n="f03af80b">
            Dock vill jag på en punkt göra en invändning.
          </note>
          <note n="3f38fe1c">
            Försvarsministern drar parallellen med begreppet gemensam säkerhet
            för drygt tio år sedan. Det byggde på rakt motsatt föreställning
            mot vad det handlar om i dag. När begreppet då introducerades
            i svensk debatt handlade det om att blunda för diktatur och acceptera
            förtryck. Nu bygger vi den europeiska freds- och säkerhetsordningen
            på demokrati och mänskliga rättigheter, och vi accepterar inte
            diktatur och förtryck.
          </note>
          <note n="6df9a34a">
            Slutligen vill jag ta upp det viktigaste, och det gäller frågan
            om den svenska styrkans agerande. Det står ju i propositionen
            att det för den svenska styrkan inte blir aktuellt med regelrätta
            anfallsföretag på marken. Det är vi nog ganska överens om. Det
            finns dock en formulering som är litet förbryllande. Det står
            nämligen att det beror på "bl.a. det förhållandet att fredsöverenskommelsen
            bygger på parternas samtycke". Jag kan förstå den delen som innebär
            att det inte blir några regelrätta motanfall från parterna, men
            däremot är risken stor att det kommer att finnas enskilda grupper
            som vill sabotera fredsöverenskommelsen och som därmed t.ex. kan
            göra intrång i separationszonerna.
          </note>
          <note n="6e76a1ce">
            Det får inte råda något tvivel om att sådana intrång kommer att
            avvisas, dock rimligtvis inte av marktrupp, utan på annat och
            mer kraftfullt sätt. Det vore bra om försvarsministern kunde klarlägga
            vad som står i överenskommelsen mellan Sveriges regering och NATO
            i detta avseende.
          </note>
          <note n="72169946">
            Anf. 41 Försvarsminister THAGE G
          </note>
          <note n="8f4d9abc">
            PETERSON (s)
          </note>
          <note n="fa1e4567">
            Fru talman! På åtskilliga punkter är Göran Lennmarker och jag
            överens, och det gläder mig.
          </note>
          <note n="7c9f0da7">
            Jag vill göra en markering, och det är att få människor i vårt
            land har arbetat så mycket för fred, för demokrati och för internationell
            säkerhet som just
          </note>
          <note n="1a9ec975">
            Olof Palme. Om det var någon som framhöll demokratins betydelse,
            samförståndets betydelse och fredsbevarandets betydelse var det
            just Olof Palme. Det var grunden för hans stora och outtröttliga
            arbete för freden. Jag stod honom nära i så många år att jag vet
            hur intensivt han betonade just fredens möjligheter och demokratins
            möjligheter och att man med militära medel aldrig kan uppnå freden.
          </note>
          <note n="6e1a7c8c">
            Här har Carl Bildt egentligen samma uppfattning som Olof Palme,
            när Carl Bildt många gånger betonar att när väl militärerna har
            gjort sitt måste politikerna ta över, och då återstår det svåra
            jobbet att åstadkomma freden.
          </note>
          <note n="235eb029">
            Göran Lennmarker tog också upp villkoren. De har redovisats mycket
            klart i regeringens proposition på s. 11. Där står det, som Göran
            Lennmarker säkert har läst, att regeringen har "angivit ett antal
            förutsättningar". Sedan redovisar regeringen sex förutsättningar.
            Det är för övrigt de förutsättningar som jag från allra första
            stund angav när IFOR började diskuteras. Jag vill hänvisa till
            utrikesministern, som för en stund sedan i sitt tal sade, att
            när FN:s säkerhetsråd i dag eller i helgen fattar sitt beslut
            är alla våra förutsättningar uppfyllda.
          </note>
          <note n="d8fca9cd">
            Anf. 42 GÖRAN LENNMARKER (m) replik
          </note>
          <note n="691c2df7">
            Fru talman! När det först gäller den gamla betydelsen av gemensam
            säkerhet, vill jag erinra om att det fanns en socialdemokratisk
            utrikesminister som hävdade att man inte fick kritisera diktatur
            i öst; man fick möjligtvis kritisera enskilda händelser men inte
            systemet. Det var en lågvattenpunkt i svensk utrikespolitik. Det
            var väl ett utflöde av en konstig syn som fanns på den tiden på
            hur gemensam säkerhet skulle fungera. Efter det kalla krigets
            slut finns ju gemensamma värderingar, bl.a. i Parisöverenskommelsen,
            om att det är demokrati och mänskliga rättigheter som måste vara
            grunden för gemensam säkerhet.
          </note>
          <note n="cf4e2de7">
            Sedan är det frågan om villkoren. Jag har läst det här i propositionen,
            och jag har ingen invändning. Vi har inte heller reserverat oss
            mot detta från moderat håll. Men det finns en punkt som måste
            klarläggas, och det är att det kan komma att bli intrång i separationszonerna,
            kanske inte av de parter som har skrivit under överenskommelsen
            men av andra grupperingar.
          </note>
          <note n="059cbbb0">
            Då får det inte råda något tvivel om att man hävdar dessa separationszoners
            integritet och att det kanske kommer att kräva kraftfulla militära
            åtgärder. Men det kommer inte, vilket är själva grunden, att behöva
            ske genom regelrätta anfallsföretag på marken utan genom andra
            förband, där svenska marksoldater inte är inblandade. Det är alltså
            därför som det inte kommer att bli aktuellt.
          </note>
          <note n="9ab11a92">
            Anf. 43 HÅKAN HOLMBERG (fp)
          </note>
          <note n="5332926b">
            Fru talman! Utgångspunkten för dagens debatt är inte i första
            hand en internationell diplomatisk framgång, dvs. Daytonavtalet,
            utan ett internationellt politiskt misslyckande. Vilken lättnad
            vi än känner över att det nu förefaller bli fred och att Bosniens
            invånare besparas ännu en krigsvinter, får vi aldrig glömma den
            tragedi, den katastrof, som praktiskt taget förverkligades.
          </note>
          <note n="6e06a884">
            Bosnien-Hercegovina är en internationellt erkänd stat, medlem
            av FN. I enlighet med FN-stadgan har den rätt till solidariska
            insatser av andra FN-stater om den angrips, eller åtminstone rätt
            till sådan hjälp att den kan sköta sitt eget försvar.
          </note>
          <note n="0e0eea5e">
            Detta har Bosnien-Hercegovina förvägrats av FN.
          </note>
          <note n="c90816cf">
            Det är första gången sedan FN bildades som en av organisationens
            medlemsstater har behandlats på detta sätt. T.o.m. i svensk debatt
            har det förekommit att man försökt motivera den här underlåtenheten
            med föreställningen att FN är skyldigt att vara neutralt i alla
            tänkbara konflikter. FN har inte bildats för att vara neutralt
            utan för att kunna bjuda gemensamt motstånd mot fascister och
            krigshetsare. Det var exakt därför som Förenta nationerna uppkom
            under andra världskriget. Det var precis det som var syftet med
            organisationen. Det är utifrån det syftet som man har utformat
            sina grundläggande dokument.
          </note>
          <note n="5e804635">
            Här har man under fyra års tid lämnat en angripare praktiskt
            taget fria händer att utföra folkmord och folkfördrivning. FN:s
            egen konvention om folkmord, en av världsorganisationens mest
            grundläggande texter, har lämnats åt sidan.
          </note>
          <note n="22d56222">
            Det skapade en oerhört farlig situation som hade kunnat äventyra
            FN-tankens framtid. Om detta hade fått fullföljas - nu blir det
            av allt att döma inte så -
          </note>
          <note n="0661b7d2">
            hade naturligtvis varje tänkbar diktator i varje tänkbart land
            som aspirerar på sina grannstater kunnat säga: FN gjorde ingenting
            för att rädda Bosnien, en av
          </note>
          <note n="1eaea8d2">
            FN:s medlemsstater. Varför skulle FN göra något för att rädda
            exempelvis Estland eller vilket annat land som helst?
          </note>
          <note n="9cc71051">
            Att kriget nu äntligen har tagit slut beror inte på det internationella
            samfundets beslutsamhet. Det beror i stället på att en annan part
            i den här komplicerade konflikten, nämligen Kroatien, av egna
            nationalistiska motiv gjorde sitt bästa för att omintetgöra den
            storserbiska dröm som var den yttersta orsaken till kriget i Bosnien,
            och på att NATO och USA, Marianne Samuelsson, drog slutsatsen
            att kriget måste få ett slut. Man inledde till sist aktioner som,
            om de hade inletts tidigare, kanske hade skapat en annan och mer
            tillfredsställande situation än den vi nu har.
          </note>
          <note n="0f14bf6e">
            Det fredsavtal som vi nu ser är dubbeltydigt. Å
          </note>
          <note n="765cf651">
            ena sidan erkänns Bosnien-Hercegovina som en odelad stat inom
            sina nuvarande gränser. Vidare skall det vara en gemensam valuta.
            Människor skall ha rätt att flytta tillbaka till sina hem. Man
            skall fånga in krigsförbrytare och ställa dem inför rätta. Det
            skall hållas val i hela landet.
          </note>
          <note n="8bb27550">
            Å andra sidan kan avtalet också läsas så att man för första gången
            accepterar att en av FN:s medlemsstater delas. Man godkänner i
            praktiken den s.k. serbiska republiken i Bosnien och godtar därmed
            något som bara kan beskrivas som en fascistisk enhet och en fascistisk
            statsbildning, eller försök till statsbildning, mitt i Europa.
            Man godtar resultatet av etnisk rensning. Man skapar naturligtvis
            i så fall på nytt en för framtiden oerhört farlig situation.
          </note>
          <note n="f582f0e1">
            Hoppet ligger inte i delningen av Bosnien. Hoppet ligger naturligtvis
            i att en regim av det slag som har upprättats och som har överlevt
            under några år i den serbkontrollerade delen av landet icke kan
            överleva fred. Sannolikt är det så att fascismen förutsätter krig
            för att kunna behålla en maktposition i vilket land den än finns.
            Det är tänkbart att regimen i Pale inte kommer att överleva en
            verklig fredsutveckling. Det finns kanske skäl att i det här sammanhanget
            påminna om det som också Lennart Rohdin nämnde, nämligen att till
            de stora förlorarna och till dem som glömts bort i detta krig
            hör de serber som inte vill styras av fascister och krigsförbrytare.
            De är nog inte så få.
          </note>
          <note n="1df322e9">
            Får de en möjlighet att spela en roll i det nya
          </note>
          <note n="94e39a02">
            Bosnien som skall byggas upp? Eller kommer krigsförbrytarna,
            som egentligen borde fångas in och skickas till domstolen i Haag,
            att förhindra att de demokrater och samarbetsinriktade politiker
            som existerar bland serberna får någon roll att spela?
          </note>
          <note n="5bd63657">
            Det här är sannolikt de frågor i Bosnien som egentligen - på
            marken så att säga - kommer att avgöra om det här fredsavtalet
            överlever eller inte.
          </note>
          <note n="8dc66167">
            Avtalet ger en ram som det är möjligt att bygga vidare på. Men
            det vill till att alla som har engagerat sig i detta internationella
            åtagande gör sitt yttersta för att paragraferna om att krigsförbrytare
            skall fångas in och ställas inför rätta förverkligas, för att
            återflyttning faktiskt blir möjlig i hela landet för alla oavsett
            nationalitet och för att grunden kan läggas för ett civilt fredligt
            samhälle på icke-etnisk grund. Börjar man godta, som det normala
            och som det som för all framtid skall gälla i Bosnien, att politik
            förs mellan tre krafter, nämligen mellan de tre stora folkgrupperna,
            och inte efter normala politiska skiljelinjer och politiska partier,
            som t.ex. gröna, liberala och socialdemokratiska partier, har
            man i praktiken avskaffat
          </note>
          <note n="a9889e87">
            Bosniens möjlighet att bli en normal europeisk stat.
          </note>
          <note n="7635d364">
            Det som därför är det allra mest avgörande är att vi från Sveriges
            och från andra länders sida gör vårt yttersta för att bygga upp
            de icke etniskt baserade politiska krafter som finns i landet
            och som mot alla odds och mot det internationella samfundets likgiltighet
            har lyckats överleva fyra års krig.
          </note>
          <note n="ce70dcec">
            Jag yrkar bifall till reservation 3 från Folkpartiet och i övrigt
            till hemställan i utskottets betänkande.
          </note>
          <note n="a939faf4">
            Anf. 44 VIOLA FURUBJELKE (s) replik
          </note>
          <note n="25412d4d">
            Fru talman! Håkan Holmberg säger att FN inte skall vara neutralt
            och att det heller aldrig var meningen att det skulle vara det.
          </note>
          <note n="277796b4">
            När FN bildades existerade inte fredsbevarande operationer ens
            i sinnevärlden. Fredsbevarande operationer tillkom långt senare,
            under Dag Hammarskjölds tid som generalsekreterare i FN.
          </note>
          <note n="8c4943c6">
            FN skall naturligtvis inte vara neutralt. FN skall stå på de
            mänskliga rättigheternas sida och slå vakt om de gemensamma konventioner
            som FN står bakom. Däremot skall FN vara opartiskt vid utövandet
            av fredsbevarande operationer och även när det gäller fredsframtvingande
            operationer.
          </note>
          <note n="b430c334">
            Håkan Holmberg vill fullständigt skriva ned FN:s insats i f.d.
            Jugoslavien. Visst blev insatsen otillräcklig och visst misslyckades
            FN med att skapa fred.
          </note>
          <note n="de669f91">
            Men vi måste ändå erkänna att FN:s insatser i f.d.
          </note>
          <note n="0b8e2089">
            Jugoslavien har räddat hundratusentals liv och att man har bistått
            flyktingar och civilbefolkning. Utan FN:s insatser hade kriget
            och lidandet varit oerhört mycket mer förödande och Bosnien hade
            sargats mycket mer.
          </note>
          <note n="b6d0c68a">
            Håkan Holmbergs inställning tyder på att han egentligen inte
            alls ville se en fredsöverenskommelse i det här läget. Men jag
            tror att de människor som har varit utsatta för kriget i f.d.
            Jugoslavien har en helt annan uppfattning. De är glada för att
            de nu kan börja bygga på en fred som skall ge dem möjlighet att
            leva ett normalt liv i fortsättningen.
          </note>
          <note n="7f890830">
            Att skylla organisationen för ett stort misslyckande är som att
            skjuta budbäraren för att han kommer med ett dåligt budskap. FN
            är inte starkare än dess medlemsländer. Sverige gör mycket för
            att stärka FN, och det bör andra länder också göra. Men i det
            här läget är FN som organisation inte att skylla för misslyckandet.
          </note>
          <note n="95f56e60">
            Anf. 45 HÅKAN HOLMBERG (fp) replik
          </note>
          <note n="e01c9fce">
            Fru talman! Självklart kan FN inte göra någonting som inte FN:s
            medlemsländer är med på att göra. Det är så elementärt att det
            inte varje gång behöver upprepas. Jag tycker det är förvånande
            att i en replik få höra att mitt påstående att FN borde ha följt
            det som
          </note>
          <note n="c05afd6b">
            FN:s egen stadga ålägger organisationen och dess medlemsländer
            att verka för och genomföra tolkas som fientlighet mot FN som
            organisation. Bara därför att jag säger att man borde ha gjort
            detta och beklagar att man inte gjorde det tolkas det som ovilja
            mot det som FN trots allt gjorde och som naturligtvis räddade
            många människor därför att det åtminstone gjorde det mer komplicerat
            för angriparen.
          </note>
          <note n="75aeeed7">
            Det har gått så långt att det på grund av upprördheten över oförmågan
            hos FN:s medlemsländer att enas för att förverkliga det som organisationen
            bör göra t.o.m. bildades ett politiskt parti i Sverige. Det som
            jag och oerhört många andra har sagt är att man just därför att
            FN-tanken är så oerhört viktig inte får ta så lätt på de grundläggande
            dokumenten. FN är till för att hävda sin egen stadga. Därför måste
            man bli upprörd och beklaga att medlemsländerna inte lyckas ena
            sig om en sådan grundläggande uppgift.
          </note>
          <note n="b73c8e4d">
            Anf. 46 VIOLA FURUBJELKE (s) replik
          </note>
          <note n="35e002df">
            Fru talman! Jag är glad för att Håkan Holmberg nu nyanserar sig
            litet mer i kritiken mot FN:s insatser i det forna Jugoslavien.
          </note>
          <note n="99e911b5">
            Det är självklart så, att krig alltid föder frustrationer. Det
            parti som bildades, inte på grund av FN:s misslyckanden utan för
            att främja freden i det forna
          </note>
          <note n="c0337d53">
            Jugoslavien, hade naturligtvis rätt i sin argumentation.
          </note>
          <note n="6f9ecf9f">
            Men det jag vänder mig emot - och det kan var och en sedan läsa
            i protokollet - är den svartmålning av
          </note>
          <note n="2b70d05c">
            FN som Håkan Holmberg ägnade sig åt i sitt inledande anförande.
          </note>
          <note n="d5f61588">
            Anf. 47 HÅKAN HOLMBERG (fp) replik
          </note>
          <note n="a68e3ca2">
            Fru talman! Jag tycker att det är en egenartad beskrivning att
            tala om svartmålning när man hänvisar till en organisations grundläggande
            dokument, och då inte bara deklarationen om mänskliga rättigheter
            utan också den förutsättning som rådde för FN:s bildande, nämligen
            att man skall stå det ondas och våldets krafter emot. Det var
            ju därför som organisationen tillkom.
          </note>
          <note n="036df1c9">
            Dessutom påminde jag om FN:s folkmordsdeklaration som är ett
            dokument av extremt central betydelse. Att påminna om så viktiga
            saker skulle vara att svartmåla den organisation som har utfärdat
            dessa dokument, detta går ju inte ihop.
          </note>
          <note n="ee3b87ac">
            Det har under en ganska lång tid funnits en uppgivenhet inför
            svårigheterna att samla FN:s medlemsländer för att förverkliga
            det här, en uppgivenhet både i Sverige och i större delen av världen
            som det känns orimligt att bara acceptera eftersom den är så utbredd.
          </note>
          <note n="5adce0bd">
            Anf. 48 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="ca23adeb">
            Fru talman! Håkan Holmberg hyllar NATO-
          </note>
          <note n="32bf7742">
            aktionen när det gäller att tvinga parterna till förhandlingsbordet.
            Samtidigt skäller han på FN för att man inte gjorde något innan.
            Det är ju samma länder som ingår i FN. Efter över tre år gör man
            nu den här aktionen som tvingar parterna till förhandlingsbordet.
          </note>
          <note n="132723cf">
            Men under dessa tre år när FN begärde att få 34 000
          </note>
          <note n="2d5fbb51">
            soldater men fick 7 000, då var inte NATO och framför allt USA
            särskilt villiga att vara med.
          </note>
          <note n="f6e9dbf7">
            Det är gott och väl att man nu vill vara med. Det är betydligt
            fler som nu är villiga att sända soldater när man själv får bestämma
            hur uppdraget skall se ut än vad man var när uppdraget skulle
            utföras under
          </note>
          <note n="f0ffda27">
            FN-flagg.
          </note>
          <note n="86f473c0">
            Jag är litet förvånad över att Folkpartiet numera alltid talar
            om NATO-fördelarna samtidigt som man hackar på FN. Är det verkligen
            det som Folkpartiet numera står för när det gäller vår utrikespolitik?
          </note>
          <note n="3f9e9b68">
            Anf. 49 HÅKAN HOLMBERG (fp) replik
          </note>
          <note n="79668db6">
            Fru talman! Men snälla Marianne Samuelsson, grunden för det som
            vi nu skall fatta beslut om är ju det fredsavtal som har tillkommit
            därför att några av de länder som är med i FN och också i NATO
            till sist beslutade sig för att en gräns ändå måste dras någonstans
            efter sommarens händelser då man under FN:s flagg helt och hållet
            hade underlåtit eller inte haft tillräckliga resurser. Det förfaller
            också i något fall som att man helt och hållet underlät det lilla
            som man hade kunnat göra. Det var t.ex. en utrikespolitisk skandal
            i Holland angående de holländska truppernas uppträdande under
            sommarens katastrofer.
          </note>
          <note n="6131079f">
            Detta är bakgrunden. Sedan gjordes till sist någonting, och det
            råkade vara USA och NATO som banade den institutionella vägen
            för detta. FN hade uppenbarligen inte kunnat göra någonting av
            skäl som jag tror att Marianne Samuelsson vid närmare eftertanke
            väl känner till.
          </note>
          <note n="afc29f5b">
            Nu beklagar man plötsligt att det gick till på det här sättet.
            Frågan blir då om Miljöpartiet egentligen över huvud taget står
            bakom den svenska insatsen för att genomföra fredsavtalet som
            vi nu skall fatta beslut om, när dess representant uttalar sig
            på detta sätt.
          </note>
          <note n="62c4c851">
            Anf. 50 MARIANNE SAMUELSSON (mp)
          </note>
          <note n="5005a17a">
            replik
          </note>
          <note n="42dfecf5">
            Fru talman! Vi står bakom precis det som står i propositionen,
            eftersom det inte finns några andra alternativ just nu. Men vi
            beklagar den situation som har uppstått på grundval av att bl.a.
            USA inte ställde upp när FN behövde hjälp. Jag tycker att det
            ganska klart och tydligt framgår när man tittar på relationen
            i förhållande till det behov som förelåg för att man över huvud
            taget skulle kunna lyckas med det fredsbevarande uppdraget i det
            forna Jugoslavien och de resurser som länderna ställde till förfogande.
            Det som man nu tänker göra kräver betydligt större resurser, och
            då är man villig att gå in och satsa. Som jag ser det är det nödvändigt,
            men det är en skam att dessa länder inte ställde upp tidigare.
            Det tycker jag faktiskt att även
          </note>
          <note n="0d11e57e">
            Folkpartiet borde kunna poängtera, att man tycker att det är
            dåligt av framför allt USA att inte ställa upp när
          </note>
          <note n="7b847b21">
            FN behövde det. Då hade vi kanske haft fred för länge sedan,
            om det hade funnits en möjlig och rimlig chans att utföra det
            uppdrag som FN ändå bad sina uppdragsgivare att vara med och bidra
            till.
          </note>
          <note n="2e1a1f7f">
            Anf. 51 HÅKAN HOLMBERG (fp) replik
          </note>
          <note n="3e662959">
            Fru talman! Hela innehållet i det som jag försökte att säga och
            senare vidareutveckla i replikskiftet med
          </note>
          <note n="dfe24872">
            Viola Furubjelke var att det är en skam att FN:s medlemsstater
            - allihop, även USA och Sverige - inte under fyra års krig lyckades
            samla sig till att genomföra det som faktiskt åläggs medlemsländerna
            enligt
          </note>
          <note n="2ef258e8">
            FN:s egen stadga.
          </note>
          <note n="4e1e7c31">
            Överläggningen var härmed avslutad.
          </note>
          <note n="3cd15939">
            Beslut
          </note>
          <note n="47d96be2">
            Mom. 1 (Sveriges deltagande i IFOR och den europeiska säkerhetsordningen)
          </note>
          <note n="650efd19">
            1. utskottet
          </note>
          <note n="add1842d">
            2. res. 1 (v, mp)
          </note>
          <note n="5d72617a">
            Votering:
          </note>
          <note n="7e6c8410">
            264 för utskottet
          </note>
          <note n="91e338ba">
            29 för res. 1
          </note>
          <note n="5dd8329a">
            5 avstod
          </note>
          <note n="8a81426d">
            51 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="b2c09fa8">
            För utskottet: 143 s, 71 m, 21 c, 19 fp, 10 kds
          </note>
          <note n="c627a7ee">
            För res. 1: 17 v, 11 mp, 1 kds
          </note>
          <note n="d70d1fdf">
            Avstod: 5 mp
          </note>
          <note n="23ad99a9">
            Frånvarande: 18 s, 9 m, 6 c, 7 fp, 5 v, 2 mp, 4 kds
          </note>
          <note n="481b6e47">
            Mom. 2 (insyn i och inflytande över fredsstyrkans ledning)
          </note>
          <note n="650efd19">
            1. utskottet
          </note>
          <note n="701b559d">
            2. res. 2 (v, mp)
          </note>
          <note n="5d72617a">
            Votering:
          </note>
          <note n="e3ff26f8">
            265 för utskottet
          </note>
          <note n="89bf45f4">
            28 för res. 2
          </note>
          <note n="5dd8329a">
            5 avstod
          </note>
          <note n="8a81426d">
            51 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="4adecb2e">
            För utskottet: 143 s, 71 m, 21 c, 19 fp, 11 kds
          </note>
          <note n="eae05a30">
            För res. 2: 17 v, 11 mp
          </note>
          <note n="d70d1fdf">
            Avstod: 5 mp
          </note>
          <note n="23ad99a9">
            Frånvarande: 18 s, 9 m, 6 c, 7 fp, 5 v, 2 mp, 4 kds
          </note>
          <note n="97bdc6b8">
            Mom. 4 (svenska truppbidragets storlek)
          </note>
          <note n="650efd19">
            1. utskottet
          </note>
          <note n="bb84e952">
            2. res. 3 (fp)
          </note>
          <note n="5d72617a">
            Votering:
          </note>
          <note n="b2efbd56">
            272 för utskottet
          </note>
          <note n="eda7f3cd">
            19 för res. 3
          </note>
          <note n="5dd8329a">
            5 avstod
          </note>
          <note n="9cca6c47">
            53 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="09366c3a">
            För utskottet: 142 s, 71 m, 21 c, 17 v, 10 mp, 11 kds
          </note>
          <note n="f76d68a6">
            För res. 3: 19 fp
          </note>
          <note n="d70d1fdf">
            Avstod: 5 mp
          </note>
          <note n="59f961ad">
            Frånvarande: 19 s, 9 m, 6 c, 7 fp, 5 v, 3 mp, 4 kds
          </note>
          <note n="b4826837">
            Övriga moment
          </note>
          <note n="05bf759a">
            Kammaren biföll utskottets hemställan.
          </note>
          <note n="e0c4eb60">
            8 § Ändringar i kapitaltäckningsreglerna m.m.
          </note>
          <note n="34479229">
            Föredrogs
          </note>
          <note n="591ed0fd">
            Näringsutskottets betänkande 1995/96:NU8
          </note>
          <note n="2eb2283e">
            Ändringar i kapitaltäckningsreglerna m.m.
          </note>
          <note n="f313a557">
            Andre vice talmannen konstaterade att ingen talare var anmäld.
          </note>
          <note n="3cd15939">
            Beslut
          </note>
          <note n="05bf759a">
            Kammaren biföll utskottets hemställan.
          </note>
          <note n="768c32f1">
            Beslut om samlad votering
          </note>
          <note n="f5349a35">
            På förslag av andre vice talmannen medgav kammaren att näringsutskottets
            betänkanden NU9 och
          </note>
          <note n="36724975">
            NU10 fick avgöras i ett sammanhang efter avslutad debatt.
          </note>
          <note n="906690cf">
            9 § Ökad bankkonkurrens
          </note>
          <note n="34479229">
            Föredrogs
          </note>
          <note n="e38e5e97">
            Näringsutskottets betänkande 1995/96:NU9
          </note>
          <note n="c51c0ac3">
            Ökad bankkonkurrens (prop. 1995/96:74 delvis,
          </note>
          <note n="85db1fff">
            1995/96:10 delvis, 1995/96:60 delvis och
          </note>
          <note n="8c117860">
            1995/96:104 delvis)
          </note>
          <note n="31f96ecd">
            Anf. 52 EVA GOËS (mp)
          </note>
          <note n="82e3b225">
            Fru talman! Jag vill först tacka för att vi har fått igenom en
            motion som har en väldigt bra skrivning.
          </note>
          <note n="0d6546ba">
            Vi är för en ökad bankkonkurrens. Men det kan också förekomma
            intressekonflikter och maktmissbruk, om en bank smittas av problem
            i andra delar av företagsgruppen, som vi säger. Vi har fått igenom
            att det skall ske en utvärdering efter två år för att se över
            om några defekter har inträffat. Det var ju inte alltför länge
            sedan som vi fick känna av det som hände inom bankvärlden med
            dess kriser. Vi tycker därför att det är väldigt viktigt att det
            görs en uppföljning. Det har vi fått gehör för i utskottet, vilket
            vi är glada för.
          </note>
          <note n="cc107474">
            Men jag har funnit att sparlåneföreningarna kommer i kläm i betänkandet.
            Meningen är ju att alla skall kunna rymmas på den ökade bankkonkurrensmarknaden.
            Vad vi finner är att de små föreningarna klarar sig liksom även
            de stora. Men de som ligger däremellan kommer i kläm. Det är därför
            som jag har avgett en reservation för att försöka hitta andra
            lösningar.
          </note>
          <note n="90d6828e">
            Det har t.ex. framkommit av Nordiskt sparlån att man där helt
            enkelt inte har råd att gå in med det egna kapital som förslaget
            förutsätter. Man föreslår därför en annan gräns för balansomslutning
            på 50 miljoner kronor i stället för gränsen i förslaget på 1 000
            medlemmar.
          </note>
          <note n="9e10a57d">
            Det finns ju t.ex. ekobyföreningar som sammansluter sig. Det
            är många enskilda personer, men de har väldigt litet kapital att
            komma med. De finner att detta vore en bättre modell för dem som
            skulle göra att de kunde överleva. De tycker att de tappas bort
            i det liggande förslaget. Om man gör jämförelsen med ett hus kan
            man säga att de får kliva från våning 1 till våning 4 på en gång,
            och det klarar de inte. De tycker därför att balansomslutningen
            skulle kunna ligga på
          </note>
          <note n="e8dd0e73">
            50 miljoner kronor och att det ändå kan finnas en kapitaltäckning,
            därför att de är måna om att konsumenterna skyddas. I förslaget
            till ökad bankkonkurrens sägs också att konsumenten skall skyddas,
            vilket är oerhört viktigt. Med den metod som Nordiska sparlån
            förespråkar skulle de få en rimlig chans att finnas kvar. De anser
            också att man som juridisk person skall kunna existera i den här
            världen, vilket man inte kan i dag. I förslaget står det enskild
            person.
          </note>
          <note n="2d5dfd13">
            Också Socialdemokraterna har väckt motioner i frågan, vilket
            jag själv inte har gjort. Jag tycker att vi faktiskt borde se
            över frågan, så att juridiska personer skall ha en chans att fortsätta
            verka i Sverige. Men då sägs det att EG-direktivet säger att det
            inte går. Jag har emellertid fått uppgifter om att detta existerar
            i
          </note>
          <note n="7ca6e809">
            EU som vi nu är medlemmar i. Man har gjort undantag i Italien,
            Frankrike, Irland och England. Det påminner mycket om credit unions.
          </note>
          <note n="d304bb2e">
            Jag vill nu slå ett slag för att vi även i Sverige skall försöka
            finna en form för att ge spar- och låneföreningar samt -kassor
            en chans att överleva. Det är viktigt att vi som medlemsland gör
            undantag, för de nämnda medlemsländerna har gjort sådana undantag.
          </note>
          <note n="b379f037">
            Anf. 53 SYLVIA LINDGREN (s)
          </note>
          <note n="d2c61e6c">
            Fru talman! Det råder stor enighet om näringsutskottets betänkande
            om ökad bankkonkurrens.
          </note>
          <note n="36c740ce">
            I bankfrågor får man dock aldrig glömma konsumentintresset. Därför
            måste reglerna vara tydliga. Ett av syftena med propositionen
            är också att få en tydligare definition av begreppet bankrörelse.
          </note>
          <note n="63cd024b">
            Utskottet har tagit några initiativ, bl.a. när det gäller vissa
            övergångsregler för inlåningsverksamheten.
          </note>
          <note n="38ff1845">
            Utskottet har också ställt sig bakom en motion från Miljöpartiet
            om redovisning av erfarenheterna av regeländringen för icke-finansiella
            företag att äga banker.
          </note>
          <note n="678de276">
            En reservation är bifogad betänkandet, trots ett idogt manglande.
            Den reservationen står Miljöpartiet ensamt bakom. Den går ut på
            att man vill att även juridiska personer skall tillåtas vara medlemmar.
          </note>
          <note n="89bf158f">
            Anledningen till kravet på att endast fysiska personer får vara
            medlemmar är att det självfallet finns ett intresse att hålla
            nere verksamhetens omfattning.
          </note>
          <note n="7f54e059">
            Det tror jag faktiskt också att Eva Goës kan ställa sig bakom.
          </note>
          <note n="d2cd7668">
            Om man tillåter juridiska personer att vara medlemmar, finns
            det en risk för att verksamheten i föreningen sväller ut ordentligt,
            vilket kan få negativa konsekvenser. Men det handlar inte bara
            om det. Det kan också strida mot vissa EG-bestämmelser.
          </note>
          <note n="a6af6b27">
            Jag vet att Eva Goës är väl initierad i detta förhållande, men
            hon har ändå valt att reservera sig i utskottet till förmån för
            en skrivelse som har kommit utskottet till handa. I skrivelsen
            har man emellertid sagt att om man inte får igenom sitt förstahandskrav,
            vill man att övergångstiden för att utöka kapitalet skall vara
            längre. Jag skulle haft förståelse för det, om man hade varit
            ovetande om förändringen och om förslaget hade trätt i kraft med
            omedelbar verkan. Men så är inte fallet. De riktlinjer som vi
            nu står i begrepp att stadfästa har man varit medveten om och
            de har varit på gång under en längre tid. Fortfarande har man
            ett drygt halvår på sig att göra vissa omdisponeringar.
          </note>
          <note n="85e9311c">
            Det är alltså inte fråga om något nytt som kan betraktas som
            nyhetens obehag, tvärtom. Vårt syfte måste vara att skapa tydliga
            regler. Därmed måste det också finnas gränser.
          </note>
          <note n="74eb2eb8">
            Fru talman! Det känns oerhört positivt att vi nu också tillåter
            Konsumkort, ICA-kort och allt vad de nu heter och att vi också
            höjer gränsen för behållningen på kontot till högst 15 000 kr.
            Det är dock viktigt att betona att dessa konton inte skall omfattas
            av begreppet inlåningsverksamhet, utan att det är fråga om betalning
            av varor och tjänster - ett system som underlättar planeringen
            för kundkretsen.
          </note>
          <note n="dd60340a">
            Fru talman! Det är bra med ökad bankkonkurrens, men den skall
            självfallet ske med förnuft. Regler och riktlinjer måste vara
            klara, och det tycker jag, fru talman, att detta betänkande ger
            uttryck för. Därför yrkar jag bifall till utskottets hemställan
            och avslag på eventuell reservation, på vilken jag icke hörde
            något yrkande.
          </note>
          <note n="28578cef">
            Anf. 54 EVA GOËS (mp) replik
          </note>
          <note n="c6ce73eb">
            Fru talman! Jag får yrka bifall till vår reservation som det
            första jag gör.
          </note>
          <note n="a10d1529">
            Jag är inte ute efter att söka konflikt i den här frågan utan
            tycker att man skall söka öppningar. Vi i
          </note>
          <note n="14ab5040">
            Sverige har lätt gått på EG-direktiven. Både Sylvia
          </note>
          <note n="f64cde71">
            Lindgren och jag har varit väldigt noga med att ta reda på bakgrunden,
            och i vissa fall har man faktiskt haft tid att tänka över om man
            vill bli medlemsbank.
          </note>
          <note n="51c03477">
            Det är okej. Men det finns några som inte vill bli medlemsbanker
            utan vill fortsätta att jobba i föreningsform som just ekobyar,
            vindkraftsföreningar osv.
          </note>
          <note n="4ed1eda2">
            De vill inte gå in i den här formen utan vill hitta andra former.
            Varför skall det inte finnas utrymme för entydiga och tydliga
            regler? Jag menar att man skulle kunna återkomma med ett förslag
            med de nämnda undantagen.
          </note>
          <note n="0952b7fd">
            Bortåt 100 miljoner människor i över 70 000 föreningar världen
            över är i dag medlemmar i credit union. I England är det ca 500
            varav flera av dem har bortåt 5 000 medlemmar. De har inte några
            stora kapital att sätta in. I USA finns det ca 35 000 föreningar.
            Bara dessa har en inlåning om drygt 400 miljarder dollar. De är
            inte ute efter att försöka komma undan regler och insyn, utan
            de vill kunna existera i en annan form. Det borde det finnas utrymme
            för i
          </note>
          <note n="efadae6c">
            Sverige. Men då är det vi som medlemsstat som måste godkänna
            det.
          </note>
          <note n="8e6b4b0d">
            Anf. 55 SYLVIA LINDGREN (s)
          </note>
          <note n="22b42061">
            Fru talman! Anledningen till att Nordiskt sparlån har hört av
            sig - de är de enda som har hört av sig i det här sammanhanget
            - är att de är emot att man skriver in att en förening med högst
            1 000 medlemmar bör kunna hållas utanför det reglerade området.
          </note>
          <note n="64a2cf18">
            Gränsen, 1 000 medlemmar, representerar ett väl avvägt medlemsantal,
            påstår jag och övriga utskottet.
          </note>
          <note n="3748272d">
            Den frågan har också penetrerats mycket noggrant.
          </note>
          <note n="3fcb0f4f">
            I andra hand vill man utöka övergångsreglerna, som ändå inte
            träder i kraft förrän vid halvårsskiftet
          </note>
          <note n="5fbfd482">
            1996. Här finns det, fru talman, en risk för att man gör dessa
            föreningar en björntjänst. Det kan man göra om man gång på gång
            skjuter besluten på framtiden. Det här är, som jag sade i mitt
            inledningsanförande, inget nypåkommet, utan det finns tid att
            göra justeringar för att inordna sig i systemet.
          </note>
          <note n="796d0c81">
            Anf. 56 EVA GOËS (mp) replik
          </note>
          <note n="6db592b4">
            Fru talman! Jag tycker att Sylvia Lindgren är så klok i det här
            fallet - det är inte det som det hänger på.
          </note>
          <note n="28b08b84">
            Jag har frågat: Finns det någon möjlighet för er att existera
            under nuvarande förhållanden? Man har då svarat: Då måste vi starta
            många föreningar med
          </note>
          <note n="6aee01df">
            1 000 medlemmar i varje förening, och sedan får vi försöka slå
            ihop dem, för att vi över huvud taget skall ha en chans att gå
            in med eget kapital, eftersom det ligger så pass högt, och vi
            är inte så kapitalstarka.
          </note>
          <note n="42791087">
            Med den nya lagen om ökad bankkonkurrens blir det då antingen
            ingenting eller också allting, säger man. Det är å ena sidan de
            små föreningarna, och å andra sidan de stora, stora bankerna,
            som lyckas ta makten och kommer att härska på den här marknaden.
          </note>
          <note n="0c25bccc">
            Det här med credit unions är ju så oerhört intressant. Vi har
            ju inte kommit så långt med det i Sverige att vi har sett hur
            sådana låneföreningar fungerar.
          </note>
          <note n="4008451a">
            Men det är oerhört noga med konsumentintressena i dessa föreningar,
            och det är det definitivt i sparlånekassorna och sparlåneföreningarna
            - det vet jag. Det är oerhört stor insyn.
          </note>
          <note n="3297c368">
            Det är ju inte de stora drakarna som skall vinna på det här systemet.
            I så fall hade det inte alls behövts en ny lagstiftning. Det är
            de små som den skall tilltala, anser vi i Miljöpartiet. Det är
            därför vi vidhåller vår reservation.
          </note>
          <note n="9b516157">
            Anf. 57 SYLVIA LINDGREN (s) replik
          </note>
          <note n="8adc1238">
            Fru talman! Om vi skall vara snälla mot varandra så kan jag säga
            att jag tycker att Eva Goës också har varit klok att resonera
            med i det här sammanhanget.
          </note>
          <note n="1f4f359e">
            Men Eva Goës reservation bygger på en skrivning från Nordiskt
            Sparlån som hon har hängt upp på en socialdemokratisk motion där
            samma saker har antytts. Skall man vara krass bör man kanske gå
            in och titta närmare på hur det ser ut hos Nordiskt Sparlån.
          </note>
          <note n="4c469d85">
            Antalet medlemmar i den föreningen ökar drastiskt -
          </note>
          <note n="8033a3ce">
            det vet Eva Goës lika väl som jag. När det gäller kapitalet är
            jag övertygad om att man klarar av att hitta system för det inom
            Nordiskt Sparlån i god tid före den 1 juli 1996.
          </note>
          <note n="4e1e7c31">
            Överläggningen var härmed avslutad.
          </note>
          <note n="82826f87">
            (Beslut fattades efter 10 §.)
          </note>
          <note n="4082c8f4">
            10 § Säkrare finansiering av framtida kärnavfallskostnader m.m.
          </note>
          <note n="34479229">
            Föredrogs
          </note>
          <note n="3e05440e">
            Näringsutskottets betänkande 1995/96:NU10
          </note>
          <note n="bc9dc780">
            Säkrare finansiering av framtida kärnavfallskostnader m.m. (prop.
            1995/96:83)
          </note>
          <note n="5e714f07">
            Anf. 58 MIKAEL ODENBERG (m)
          </note>
          <note n="c2cbb053">
            Fru talman! På måndag kommer Energikommissionens slutbetänkande
            att överlämnas till energiministern; arbetet slutfördes i går.
            Vi har väl, får man misstänka, att se fram emot en ganska intensiv
            period av energipolitisk debatt.
          </note>
          <note n="05d18f8c">
            Av medierna har ju framgått att socialdemokraterna och även kristdemokraterna
            nu har påbörjat den smärtsamma men nödvändiga frigörelsen från
            gamla låsningar i energifrågan, och det är bra. Ännu återstår
            dock åtskilligt av omprövningsarbete innan energipolitiken slutgiltigt
            kan återföras till det som måste vara utgångspunkten, nämligen
            hur den bäst kan främja tillväxt, sysselsättning, välfärd och
            en god miljö.
          </note>
          <note n="733feed5">
            Innan jag går in på dagens ärende vill jag säga att vår sammanfattande
            bedömning är att den kompromiss som har träffats mellan tre partier
            utgör en ganska bräcklig grund för framtiden. Till den bedömningen
            bidrar naturligtvis också att de tre partierna redan är i färd
            med att göra olika uttolkningar av vad man egentligen avser.
          </note>
          <note n="b9dfa717">
            Dagens ärende handlar om en mer begränsad energipolitisk fråga,
            nämligen hur vi bäst skall garantera att vi i framtiden kan ta
            hand om utbränt kärnbränsle från våra reaktorer och garantera
            att ägarna kan motsvara de krav vi ställer på omhändertagande
            av avfall och rivning av reaktorbyggnader. Kostnadsansvaret för
            dessa åtgärder åvilar dem som äger kärnkraftsreaktorerna.
          </note>
          <note n="51c36e53">
            Vi har därför infört en särskild lag som kallas finansieringslagen.
            Den går ut på att reaktorägarna varje år som en reaktor är i drift
            betalar in en avgift till staten; den avgiften bygger upp ett
            kapital och det kapitalet skall när reaktorerna ställs av garantera
            att man kan ta hand om kostnaderna för bränslehantering och rivning.
          </note>
          <note n="e8bd8bb8">
            Hittills har dessa pengar betalats in till Statens kärnkraftinspektion,
            och sedan har pengarna satts in och vuxit på ett konto i Riksbanken.
            Nu har man kommit på att det kanske inte är den allra bästa medelsförvaltningen
            - det rör sig här om mycket pengar;
          </note>
          <note n="75a78453">
            det är någonting mellan 15 och 19 miljarder som nu finns på konto
            i Riksbanken. Därför tillsatte regeringen Kärnbränslefondsutredningen,
            som skulle se över hur man bäst kan förvalta dessa pengar. Den
            proposition som vi nu skall behandla innehåller regeringens förslag
            med anledning av Kärnbränslefondsutredningens förslag.
          </note>
          <note n="703638c1">
            Det är tre saker som regeringen tar upp. Den första är att reaktorägarnas
            kostnadsansvar skall utökas.
          </note>
          <note n="df06cd5a">
            Utöver det här med avfall och rivning av byggnader skall pengarna
            räcka till för att också täcka de kostnader som staten har för
            det råd för kärnavfallsfrågor som finns. Det tycker vi är ett
            invändningsfritt förslag.
          </note>
          <note n="9fa9fdbf">
            Man lägger också fram förslag om att reaktorägarna skall ställa
            kompletterande säkerheter till förfogande för sina åtaganden.
            Man kan ha en del synpunkter på det förslaget, men vi finner också
            det i huvudsak okontroversiellt och kan biträda det.
          </note>
          <note n="98648e82">
            Sedan är det då det tredje förslaget, nämligen att slopa ordningen
            med insättningen på räntebärande konto i Riksbanken. Där ville
            Kärnbränslefondsutredningen att man skulle skapa en särskild kärnbränslefond,
            och så skulle pengarna inte nödvändigtvis behöva stå på ett räntebärande
            konto i Riksbanken, utan man skulle kunna ha en vidare placeringsmöjlighet.
            Man skulle kunna placera i lågriskpapper, skuldförbindelser med
            lång kredittid, börsnoterade aktier och aktiefonder. Man skulle
            också öppna begränsade möjligheter att placera pengarna i optioner
            och terminer.
          </note>
          <note n="0994713a">
            Tanken bakom detta är att med en effektivare medelsförvaltning
            skulle kapitalet kunna växa snabbare, och vi skulle då ha en ökad
            säkerhet i förutsättningen att reaktorägarna skall ta ansvar för
            alla kostnader som kan uppstå.
          </note>
          <note n="6b4dedcc">
            I utredningen övervägde man också ett alternativ som innebar
            att pengarna skulle lånas ut till Riksgäldskontoret mot en real
            avkastning. Men utredningen avvisade det förslaget därför att
            vi inte har någon väl fungerande realränteobligationsmarknad i
            Sverige.
          </note>
          <note n="b3f44711">
            Det har bevisats genom att Riksgäldskontoret vid två tillfällen
            har emitterat sådana realräntelån, men inget av dem har blivit
            fulltecknat.
          </note>
          <note n="f4f7dc96">
            På grundval av denna och en del andra invändningar kom utredningen
            alltså fram till att det här inte var något särskilt begåvat förslag.
            Man stannade därför för den vidgade placeringsmöjlighet som jag
            tidigare har refererat.
          </note>
          <note n="2826a9fb">
            I remissomgången på Kärnbränslefondsutredningens förslag pekade
            Riksgäldskontoret självt på att det här med inlåning i Riksgäldskontoret
            inte var bra och avrådde i sitt remissvar bestämt från det alternativet,
            just med hänvisning till att vi inte har någon väl fungerande
            realräntemarknad i Sverige.
          </note>
          <note n="8ae019b6">
            Det originella med regeringsförslaget är att regeringen nu föreslår
            just detta. Man säger nej till den vidgade placeringsmöjligheten;
            i stället för att man bara skall kunna sätta in pengarna på räntebärande
            konto i Riksbanken, vilket inte är bra, föreslår man nu precis
            den lösning som såväl Riksgäldskontoret självt som Kärnbränslefondsutredningen
            har avrått från, nämligen att pengarna måste in i Riksgäldskontoret.
          </note>
          <note n="3e96527c">
            Då frågar man sig: Hur kan regeringen komma på idén att föreslå
            just det som Riksgäldskontoret självt avråder från, just det som
            Kärnbränslefondsutredningen efter utredningsarbete har funnit
            inte är ett bra förslag? Ja, det är frågan.
          </note>
          <note n="848c8d5b">
            Läser man igenom propositionen ett par gånger hittar man några
            avslöjande rader som indikerar vad orsaken till detta är - det
            är bokföringstekniska skäl.
          </note>
          <note n="4e741c4e">
            Det är nämligen så att om fondmedlen betalas in till
          </note>
          <note n="3ad26642">
            Riksgäldskontoret påverkar det av redovisningstekniska skäl statens
            balansräkning, och det leder till den fiffigheten att Göran Persson
            vid någon kommande finansministerpresskonferens kan säga: Regeringens
            politik för sanering av statsfinanserna har varit utomordentligt
            framgångsrik.
          </note>
          <note n="3f22fdd6">
            Upplåningsbehovet har minskat med - och sedan kan han utöver
            den minskning av upplåningsbehovet som de facto har skett lägga
            till de 18-19 miljarder som finns i Kärnbränslefonden.
          </note>
          <note n="2d17ccde">
            Vår enkla synpunkt är att detta naturligtvis inte är ett seriöst
            argument för att placera dessa stora pengar i en förvaltningsform
            som både Kärnbränslefondsutredningen och Riksgäldskontoret har
            avrått oss från att använda.
          </note>
          <note n="782f1a44">
            Som vi har skrivit i vår motion kan vi förstå frestelsen att
            välja den här vägen, eftersom det naturligtvis bidrar till att
            ge ett utomordentligt fint intryck av handlingskraft, beslutsamhet
            och fast hand över rikets finanser. Men som vi också har skrivit
            kan vi inte acceptera att finansdepartementala PR-aspekter skall
            styra förvaltningen av de medel som reaktorägarna betalar in till
            statskassan med ett helt annat syfte, nämligen att vi alla skall
            känna trygghet i den fasta förvissningen att det under driften
            av våra kärnkraftverk avsätts tillräckligt mycket pengar för att
            garantera att alla kostnader är täckta för omhändertagande av
            kärnbränsle och annat radioaktivt avfall samt för rivning av reaktorbyggnaderna.
          </note>
          <note n="88bfde82">
            Mot den här bakgrunden, fru talman, begär jag att få yrka bifall
            till reservationerna 1 och 8, som vi från moderat sida har avgivit
            tillsammans med företrädare för Kristdemokratiska samhällspartiet.
          </note>
          <note n="f1064118">
            Anf. 59 ROLAND LARSSON (c)
          </note>
          <note n="0f304f6a">
            Fru talman! Jag skulle vilja påstå att det här ärendet är något
            av en politisk slamkrypare. Det ger intryck av att vara en sak
            men är i själva verket till stora delar något helt annat.
          </note>
          <note n="0e8911d8">
            Den bestickande rubriceringen motsvaras inte av innehållet. Det
            här förslaget innebär inte att vi kommer fram till en säkrare
            finansiering av de framtida kärnavfallskostnaderna. Vad förslaget
            i realiteten innebär är att en del av de kostnader som kan uppstå
            för en avveckling av kärnkraften finansieras med t.ex.
          </note>
          <note n="ea3b8f59">
            vattenkraftstillgångar. Eller med andra ord: Den från miljösynpunkt
            skadliga kärnkraften betalas delvis genom den miljövänliga vattenkraften.
          </note>
          <note n="0757eb4c">
            Det har från allra första början varit ett villkor att kärnkraften
            skall svara för sina egna kostnader. Vi vet att det inte är så.
            När det t.ex. gäller försäkringsansvaret, som har diskuterats
            väldigt mycket, svarar inte kärnkraften för sina egna kostnader.
            Det här är ett sätt att gå ytterligare ett steg i den riktningen,
            att överföra en del av kostnaderna på andra energikällor än på
            kärnkraften.
          </note>
          <note n="2c0a9092">
            Det kommer vid avvecklingen att finnas ungefär
          </note>
          <note n="02f8a5fd">
            250 000 kubikmeter avfall. Av dessa 250 000 kubikmeter, vari
            ingår rivningsavfall, driftsavfall och utbränt kärnbränsle, är
            ungefär 8 000 ton högaktivt bränsleavfall. Jag återkommer till
            det om ett ögonblick.
          </note>
          <note n="ceaf69cb">
            För att finansiera kostnaderna för detta avfall avsätts i dag
            i genomsnitt 1,9 öre per producerad kilowattimme. SKI har föreslagit
            en höjning till 2,4 öre.
          </note>
          <note n="876b3e5d">
            Man har under flera år i rad velat ha en höjning, men både den
            nuvarande och den förra regeringen har hänvisat till utredningen
            och sagt sig vilja avvakta den.
          </note>
          <note n="861d5c67">
            För närvarande finns det i den här fonden ungefär
          </note>
          <note n="629eb777">
            15-16 miljarder kronor. Den totala kostnaden för avvecklingen
            är beräknad till 45 miljarder kronor.
          </note>
          <note n="e4065025">
            Fondens pengar är för närvarande placerade på ett räntebärande
            konto hos Riksbanken.
          </note>
          <note n="cccf7c61">
            När man beräknat avvecklingskostnaderna har man utgått från det
            s.k. djupförvaret. Detta är i sig en osäkerhetsfaktor, eftersom
            vi inte kan säga säkert att det blir den lösningen man slutligen
            kommer att välja.
          </note>
          <note n="5e2ff56e">
            Man har räknat på en realränta på 2,5 %. Nu har det egentligen
            inte någon större betydelse, eftersom avsättningen årligen justeras.
            Skulle realräntan inte bli vad man räknade med när man lade upp
            förutsättningarna måste man justera avsättningen till fonden något
            tiondels öre eller så.
          </note>
          <note n="b79ab76f">
            Man har räknat med en 25-årig intjänandetid, och man har räknat
            med avveckling till år 2010. Det är alltså vad som gäller nu.
          </note>
          <note n="54fa2a43">
            Just det här sista är viktigt. Om man räknar med en intjänandetid
            på 25 år handlar det om ungefär
          </note>
          <note n="d3b620f7">
            8 000 ton utbränt bränsle. Räknar man däremot med att avvecklingen
            skall vara klar år 2010 handlar det om 6 000 ton. Det är alltså
            olika volymer vi talar om här, beroende på vilken utgångspunkt
            man har.
          </note>
          <note n="012250c0">
            Det förslag som nu föreligger bygger på den utredning som Mikael
            Odenberg nämnde. Det är den regeringen i allt väsentligt har gått
            efter. Tanken med förslaget är att man skall finansiera en del
            av de kostnader som kan uppstå inte genom att avsätta pengar till
            fonden utan genom att ställa säkerheter för avvecklingskostnaderna.
          </note>
          <note n="ceba098d">
            Om ett kärnkraftverk behöver avvecklas innan 25
          </note>
          <note n="8b15ab8b">
            år har gått har man inte räknat in det från början, utan då kommer
            det en extra kostnad för det. Likaså om kostnaderna efter avveckling
            skulle visa sig bli större än vad man räknat med från början,
            har SKI tagit med det i beräkningen av beloppet 2,4 öre. I stället
            vill man nu med det här förslaget finansiera genom att ställa
            säkerheter i andra tillgångar.
          </note>
          <note n="a6452d81">
            Vilka tillgångar är det då kraftbolagen har? Jo, det är vattenkraft
            eller fastigheter. Detta är ju inte på något sätt en säkrare finansiering.
            Var och en som var med på 80-talet vet ju att det inte är någon
            höjdare att ställa säkerheter i fastigheter om man skall ha garanti
            för att denna säkerhet verkligen består. Då är reda pengar naturligtvis
            betydligt säkrare.
          </note>
          <note n="ecfd96c5">
            Pengarna skall nu förvaltas av en särskild fond vid namn Kärnavfallsfonden.
            Det föreslås att fonden skall placeras hos Riksgäldskontoret,
            till skillnad från den fria placering som utredningen föreslog.
            Jag tycker i och för sig att det är bra. Att det händelsevis uppstår
            en teknisk förändring när det gäller behovet av upplåning till
            statsbudgetens underskott får inte var ett skäl att inte välja
            den vägen.
          </note>
          <note n="3d1c101c">
            Jag tycker att det finns en poäng i att det blir en säkrare placering
            än det annars skulle ha varit. Säkerheten måste sättas främst
            här. Ökad avkastning innebär också ökad risk, och med dessa pengar
            får man inte ta några risker.
          </note>
          <note n="86319093">
            Fru talman! Det här förslaget innebär egentligen inte alls en
            säkrare finansiering utan en osäkrare, på så vis att man intecknar
            fastigheter eller vattenkraftstillgångar och ställer dessa till
            förfogande för att betala eventuella avvecklingskostnader som
            kommer på toppen. Det handlar om inteckningar i miljövänlig vattenkraft
            och inteckningar i fastigheter för att kärnkraftens kostnader
            skall kunna hållas nere.
          </note>
          <note n="35ce9849">
            Det här leder i sin tur till att man naturligtvis kan hålla priset
            på kärnkraften nere. Det handlar om skillnaden mellan 1,9 och
            2,4 öre - där har ni kärnan, mina vänner! Det är det som det handlar
            om - att pressa ned priset på kärnkraftsel med hjälp av säkerheter
            i vattenkraftstillgångar. På så sätt betalar inte kärnkraften
            sina egna kostnader.
          </note>
          <note n="2ce5191d">
            Det finns också en risk att det uppstår en ägarkoncentration.
            Det är i allt väsentligt Vattenfall som har vattenkraftstillgångar.
            Visst har Sydkraft en del också, men om man tittar på vilka tillgångar
            utöver kärnkraften de olika kraftbolagen har kan man se att det
            finns en stor skillnad. Risken finns att de ser en möjlighet att
            slå sina påsar ihop för att få fram dessa säkerheter.
          </note>
          <note n="23e86d72">
            På så sätt kunde de på ett annat sätt ställa säkerheten för hela
            verksamheten. Den risken skall man inte bortse ifrån.
          </note>
          <note n="3aac53e7">
            Dessutom tar det resurser från det som skulle kunna ha blivit
            en satsning på alternativa energikällor. De säkerheter som nu
            tas i anspråk för att ställas till kärnkraftens förfogande skulle
            lika gärna kunnat använts för investeringar i alternativa energikällor.
          </note>
          <note n="745a12fd">
            Om inte annat måste dessa tillgångar finnas i händelse av att
            det skulle ske en kärnkraftsolycka så att det åtminstone finns
            några garantier utöver det otillräckliga försäkringsskydd som
            finns. Det föreskrivs ju också i atomansvarighetslagen.
          </note>
          <note n="6d35bc25">
            Vad menar man med att ta bort årtalet 2010 i det här förslaget?
            Vi kan bortse ifrån diskussionen i
          </note>
          <note n="8ec1f103">
            Energikommissionen. Detta handlar inte om det utan om finansieringen.
            Men i och med att man tar bort det här begreppet ökar man volymen
            med 2 000 ton, eller minskar den beroende på hur man ser det.
          </note>
          <note n="08a0b0ca">
            Fru talman! Allt detta kan sammanfattas på följande sätt. Osäkrare
            i stället för säkrare. Finansiering av kärnkraftskostnaderna med
            vattenkraft. Resurser som kunde ha använts för utbyggnad av alternativa
            energikällor täcker i stället kostnaderna för kärnkraften som
            då inte täcker sina egna kostnader. Omställningen till andra energikällor
            försvåras genom att dessa resurser binds upp i kärnkraften, och
            elpriserna hålls nere på ett konstlat sätt. Detta är, fru talman,
            den slamkrypare som jag har velat peka på i det här sammanhanget.
          </note>
          <note n="6639a858">
            Jag vill därför yrka bifall till reservation 2, vidare till reservation
            5 under förutsättning att reservation 2
          </note>
          <note n="34a7ea59">
            vinner kammarens gillande och till reservation 9 under förutsättning
            att reservationerna 2 och 5 vinner kammarens gillande.
          </note>
          <note n="a114ee55">
            Anf. 60 MIKAEL ODENBERG (m) replik
          </note>
          <note n="6197dd2a">
            Fru talman! Roland Larsson behöver inte vara så orolig för det
            här med årtal och tider. När kärnkraftverken drivs längre tid
            än 25 år växer tillgångarna i
          </note>
          <note n="b1cab726">
            Kärnbränslefonden snabbare än högen med radioaktivt avfall.
          </note>
          <note n="cfb4451f">
            Anledningen till att jag begärde ordet för den här repliken var
            att Roland Larsson sade att den omständigheten att regeringsförslaget
            kan leda till en del PR-
          </note>
          <note n="ac6fe8d5">
            vinster för finansministern inte bör vara skäl till att vi avvisar
            förslaget. Det kan jag hålla med om. Även om jag representerar
            ett oppositionsparti är jag inte främmande för att hjälpa finansministern
            med litet
          </note>
          <note n="84625997">
            PR. Han kan behöva den hjälpen.
          </note>
          <note n="97ac7394">
            Men poängen är ju att man föreslår en förvaltningsmetod som innebär
            att pengarna skall in i Riksgäldskontoret. Riksgäldskontoret självt
            och Kärnbränslefondutredningen avvisar den metoden efter ett långt
            utredningsförfarande därför att vi inte har en fungerande realräntemarknad
            i Sverige. Då är detta ett oklokt beslut. Det innebär risker för
            medelsförvaltningen. Det gäller ju att välja en kombination som
            innebär bästa möjliga avkastning till lägsta möjliga risk.
          </note>
          <note n="c828cdfc">
            Hur den metoden ser ut har Kärnbränslefondutredningen talat om
            i ett enhälligt betänkande. Den har fått stöd av remissinstanserna.
            Ändå väljer regeringen, uppenbarligen bara på grund av PR-aspekten,
            en metod att förvalta dessa pengar som inte är lika säker och
            som, vad värre är, också riskerar att ge en lägre avkastning.
            Det är en god grund för att avvisa regeringens förslag och biträda
            Kärnbränslefondutredningens. Det gör man genom att rösta på vår
            reservation, Roland Larsson.
          </note>
          <note n="b1cc8c1e">
            Anf. 61 ROLAND LARSSON (c) replik
          </note>
          <note n="0a58a754">
            Fru talman! Det skall inte bortses ifrån att Mikael
          </note>
          <note n="c059802b">
            Odenberg har en poäng i detta. Det finns en viss osäkerhet när
            det gäller den här typen av realräntesäkra lån som är utlånade
            till Riksgäldskontoret. Det har också framgått av utredningen.
            Men det råder litet olika meningar om detta är prövat i tillräcklig
            omfattningen eller inte.
          </note>
          <note n="f9757639">
            Vi i Centern tycker att det är väsentligt att man inte tar några
            risker med dessa pengar. Då menar vi att det är osäkrare att placera
            pengarna i aktier och den typen av handlingar. Där finns ett ökat
            mått av risktagande. Det ligger i saken natur att om man vill
            ha en högre avkastning måste man ta en högre risk.
          </note>
          <note n="b6a7d0a6">
            Det är den naturlag som gäller.
          </note>
          <note n="1345a182">
            Men jag skall inte förneka att det ligger en poäng i att det
            finns en viss bristfällighet i detta. Jag tycker att fondstyrelsen
            som kommer att hantera detta får återkomma om den inte kan klara
            av det.
          </note>
          <note n="80de5115">
            Anf. 62 MIKAEL ODENBERG (m) replik
          </note>
          <note n="cbbd11d3">
            Fru talman! Jag tackar för det erkännandet. Poängen är ju just
            avvägningssvårigheten - å ena sidan största möjliga säkerhet,
            å andra sidan bästa möjliga avkastning. Det var för ju för att
            komma till de rätta slutsatserna i den avvägningen som regeringen
            tillsatte Kärnbränslefondutredningen. Det var ju just uppgiften
            för utredningen - och den har enhälligt framlagt ett förslag som
            är avvägt med hänsyn till detta.
          </note>
          <note n="99559816">
            Remissinstanserna har stött förslaget.
          </note>
          <note n="40d21e3a">
            Ändå väljer regeringen en annan väg, och dessutom en väg som
            utredningen har bedömt och avvisat.
          </note>
          <note n="d1a50355">
            Den instans som är berörd, Riksgäldskontoret, avvisar också denna.
            Detta gör regeringen utan att anföra något annat skäl än att det
            påverkar statens bokföring och gör att man kan förmedla det skenbara
            intrycket av att statens upplåningsbehov har minskat, dvs. underförstått
            att regeringens politik har varit framgångsrik.
          </note>
          <note n="e9d01717">
            Fru talman! Jag menar att detta inte är en fullt seriös behandling.
            Dessutom är inte detta statens egna pengar utan i någon mening
            reaktorägarnas pengar.
          </note>
          <note n="5467d806">
            Det är ju pengar som är reserverade för att ta hand om kärnbränsle
            och rivning av byggnaderna. Det bör också leda till att staten
            är litet återhållsam med att ta ut svängarna.
          </note>
          <note n="a879007e">
            Anf. 63 ROLAND LARSSON (c) replik
          </note>
          <note n="9ac9d5f7">
            Fru talman! Vi har just haft en diskussion om redovisningstekniker.
            Vi hos oss kom fram till att vi får bortse ifrån denna del. Det
            viktiga i den här frågan är ju att pengarna får en mycket säker
            placering. Vi har sett den placering som nu föreslås som säkrare
            om man inte vill ta några risker.
          </note>
          <note n="79e55d84">
            Detta är naturligtvis en fråga som skulle kunna diskuteras mycket
            mer, men jag tycker att detta är den bättre lösningen. Det får
            inte vara något hinder att det redovisningstekniskt blir på det
            här sättet, som jag sade förut, därför - och det är den viktiga
            poängen här - det är precis som Mikael Odenberg säger att detta
            är reaktorägarnas pengar. Det är avvecklingspengar som skall tas
            i anspråk. Det kommer inte att förändras av att man redovisningstekniskt
            lägger dem på ett annat sätt.
          </note>
          <note n="c42818fc">
            Anf. 64 EVA GOËS (mp)
          </note>
          <note n="0cd7d3a1">
            Fru talman! Jag instämmer i mycket av vad Roland Larsson sade.
            Det här är en slamkrypare. Det är inte många som har insett att
            det vi bestämmer i dag betyder oerhört mycket för framtiden. Därför
            har jag också en hel del reservationer.
          </note>
          <note n="130bd74f">
            Jag tänker börja med att yrka bifall till reservationerna 3,
            4, 6 och 7.
          </note>
          <note n="d4c168be">
            Reservation 3 handlar om säkerheter för täckande av framtida
            kostnader. Reservation 4 handlar om realränta, reservation 6 om
            avgiftens storlek och reservation 7 om oberoende expertis.
          </note>
          <note n="6b5ba89a">
            Jag tar upp dem därför att vi har varit mycket inblandade i det
            spel som har pågått i Sverige när det gäller att ta hand om avfallet.
            Detta började ju för många Herrans år sedan med att man över huvud
            taget inte tittade på avfallet och kostnaderna för det.
          </note>
          <note n="88d4cbc6">
            Man var mycket intresserade av avfallet. På den tiden, i tidernas
            begynnelse i Sverige, ville man gärna ha avfallet för att kunna
            framställa en atombomb.
          </note>
          <note n="ac0d931a">
            Men mycket kloka kvinnor i riksdagen lyckades stoppa det, bl.a.
            Ulla Lindström.
          </note>
          <note n="aa44cbde">
            Sedan byggde Sverige ut kärnkraften till tolv reaktorer. I dag
            är vi det kärnkraftstätaste landet per capita i världen. I England
            har man 16 reaktorer med mindre kapacitet och effekt, och där
            finns det 56 miljoner människor. Det ger ett litet hum om hur
            vi har byggt ut vår produktion och därmed skapat avfall.
          </note>
          <note n="47eec11d">
            Avfallet ökar för varje dag som går. Det ökar med ungefär 800
            kilo per dygn. Jag tycker att det värsta är att vi i dag inte
            har en lösning av hur vi skall ta hand om det. Hur kan man då
            bedöma avfallskostnaden?
          </note>
          <note n="ecc0fbc3">
            Det blir ju bara en hypotes. Ingen har ju någon metod för hur
            vi skall ta hand om det.
          </note>
          <note n="de5a8ca8">
            Huvudspåret finns, och det handlar om att stoppa ner det 500
            meter under jorden. Roland Larsson brukar använda uttrycket huvudspåret.
            När man inte vet hur detta skall gå till måste man redan i dag
            garantera att det finns tillräckligt med pengar den dagen man
            skall ta hand om det. Detta skall inte föras över på kommande
            generationer.
          </note>
          <note n="671b42b9">
            Man får göra ett tankeexperiment för att kanske kunna lösa frågan.
            Vi tycker att man då skall utgå från en realränta om 0 %. På det
            sättet kan vi i dag garantera finansieringen av avfallets kostnader.
          </note>
          <note n="d9c3953e">
            Detta är nämligen akut. Jag tänker på olika skräckexempel som
            finns, bl.a. på den senaste rapporten i Dagens Nyheter om hur
            man i Murmansk förvarar avfall ovan jord nära gränsen till Norge.
            Det är ju väl att vi inte tar hand om avfallet på det sättet i
            Sverige.
          </note>
          <note n="61467b98">
            Vi måste här inte bara ha hängslen och livrem, utan vi måste
            ha alla garantier för att avfallet skall kunna tas om hand. Jag
            tycker egentligen att man momentant skulle stoppa driften, eftersom
            man i dag inte klarar detta omhändertagande.
          </note>
          <note n="c9216373">
            Ju snabbare vi avvecklar, desto bättre. Dessutom bygger vi då
            bort överkapaciteten. Varje dag som kärnreaktorerna går betalar
            vi för en överkapacitet.
          </note>
          <note n="62c60653">
            Om vi har överskott på vete i Sverige, dumpas det på marknaden
            till ett låst pris. Det är samma sak med vårt överskott av el.
            Det är helt klart att vi har ett elöverskott, och vi dumpar detta
            på marknaden. Detta fortsätter vi med fastän vi vet att vi har
            haft fem kärnreaktorer avställda och ändå har klarat oss. Vi frös
            då inte ihjäl i Sverige, och vi behövde inte tvätta på nätterna.
            Också industrins verksamhet fortgick.
          </note>
          <note n="257066b4">
            I Oskarshamn har en reaktor stått sedan den 26
          </note>
          <note n="9e64c41a">
            augusti 1992. Nu talar man om avvecklande av en reaktor som om
            detta skulle vara något fantastiskt, men en har stått där under
            hela denna tid.
          </note>
          <note n="66ade02d">
            Varför tycker jag vidare att det är så oerhört viktigt med avsättande
            av pengar till oberoende expertis?
          </note>
          <note n="dddb62c7">
            Jo, det beror på att jag har följt det som skett i Storuman och
            i Malå. Även till Härnösand har SKB
          </note>
          <note n="eafeed51">
            kommit för att informera och fiska efter acceptans, innan man
            över huvud taget hade gjort en inventering i hela Sverige. Vad
            är det som man söker efter? Söker man efter berg med sprickor
            eller efter berg utan sprickor? Vilken metod är det som man söker?
            Vad ser man efter när man söker efter platsen?
          </note>
          <note n="8a8374ed">
            Föredragshållarna från SKB, SKI och SSI kommer tillsammans och
            klappar varandra på axeln. Jag har varit ute och lyssnat på dem,
            och jag har sett att de har blivit kompisar. Riksrevisionsverket
            har också påpekat att det är farligt med det kamratskap som utvecklas
            mellan myndigheter och reaktorägarnas förespråkare SKB. De har
            makten i sin hand, och kommunernas företrädare lyssnar på dem.
          </note>
          <note n="582fbecd">
            Det är svårt att ordna med oberoende expertis, som miljörörelsen
            vill anlita, eftersom det kostar pengar. Man får ofta samla in
            pengar lokalt för att kunna anlita oberoende expertis, knuten
            till Chalmers,
          </note>
          <note n="807d724a">
            Kungliga tekniska högskolan eller något amerikanskt eller tyskt
            institut. Annars har man inte råd med detta.
          </note>
          <note n="1a99e0dd">
            Det räcker inte med skrivningen att kommunerna skall få del av
            pengarna från Kärnavfallsfonden, utan vi tycker att de skall kunna
            gå direkt till miljöorganisationerna, så att de kan anlita oberoende
            expertis.
          </note>
          <note n="6a395c83">
            Roland Larsson var inne på frågan om avgiftens storlek. I betänkandet
            framhålls bl.a. följande:
          </note>
          <note n="7062a07a">
            "Enligt beräkningar som SKI har gjort i samband med sin skrivelse
            till regeringen angående avgifter för år 1996 (SKI rapport 1995:52)
            skulle den genomsnittliga avgiften behöva stiga från dagens 1,9
            öre till
          </note>
          <note n="5fe7179e">
            4,8 öre per kWh om realräntan sattes till 0 %."
          </note>
          <note n="c73ac4da">
            Vi i Miljöpartiet har mot denna bakgrund föreslagit att den här
            avgiften skall uppgå till 5 öre. En avgift om 1,9 öre är urusel.
            Som Roland Larsson tidigare sade har man i fyra år tjatat om att
            denna avgift skall höjas. Det måste man göra för att vi i
          </note>
          <note n="03a11ffe">
            Sverige över huvud taget skall ha någon garanti för täckande
            av avfallskostnaderna.
          </note>
          <note n="3c22a7f3">
            När det sedan gäller säkerheterna har vi en annan åsikt än Centern.
            Vår Tomas Kåberger, som har suttit i Kärnavfallsfondsutredningen,
            hävdar att det är oerhört viktigt att lagstifta om att reaktorägarna
            skall kunna garantera säkerheterna. Han har en helt avvikande
            uppfattning, som kanske innebär att reaktorägarna kan komma att
            gå i konkurs. Han har också visat på skaleffekterna.
          </note>
          <note n="7e231590">
            Man påstår ibland att reaktorägarna har god ekonomi. Andra gånger
            passar det med en annan bokföring, och då är de fattiga. Som jag
            inlednings
          </note>
          <note n="ddc7a8b6">
            vis skrivit i min motion: Upp till bevis! Är man fattig, eller
            är man rik? Är man ett konkursbo eller inte? Det är mot denna
            bakgrund som vi har satt våra resonemang på pränt och valt den
            av oss föreslagna lösningen.
          </note>
          <note n="c8be5de4">
            Jag vet att Roland Larsson är mycket insatt i dessa frågor, eftersom
            han sitter i SKI:s styrelse, och jag är verkligen mottaglig för
            argument.
          </note>
          <note n="9cd4cda0">
            Anf. 65 MIKAEL ODENBERG (m) replik
          </note>
          <note n="e4d16d1e">
            Fru talman! Huruvida man är fattig eller rik är ett intressant
            filosofiskt spörsmål, som jag inte skall gå in på. När det gäller
            vissa delar av Eva Goës anförande vet jag över huvud taget inte
            vad hon talade om. Jag skall begränsa mig till den lilla del som
            jag begrep, och det gäller de realränteantaganden som man bör
            göra när man fastställer den avgift som reaktorägarna skall betala
            in för att bygga upp Kärnavfallsfonden.
          </note>
          <note n="4953655b">
            Det är självklart att man bör göra ett antagande om en tillväxt
            i ekonomin och en avtappning av medlen, eftersom det kommer att
            göra att medlen i slutänden blir större än om man bara mekaniskt
            adderar de inbetalda avgifterna.
          </note>
          <note n="76ed08f3">
            Miljöpartiet vill, antagligen bara för att avgiften därmed skall
            kunna höjas, räkna med en realränta om
          </note>
          <note n="0640ac2a">
            0 %. Som framgår av betänkandet har vi under de senaste tio till
            tolv åren, trots svåra tider i landet, haft en genomsnittlig real
            avkastning på fondmedlen om
          </note>
          <note n="e128cb75">
            4,1 %. Jag tycker att det räcker för att visa att de antaganden
            som ligger till grund för dagens nivå på avgiften, 2 ½ %, är ganska
            konservativa.
          </note>
          <note n="b27e8c29">
            Eva Goës säger att den bör vara 0 %, eftersom man inte kan vara
            säker på att realräntan kommer att vara positiv för all framtid.
            Låt mig säga att vi den dag när Eva Goës sitter i en regering
            kan vara beredda att ta upp en diskussion om den frågan. I det
            läget kan man ifrågasätta om man längre kan få någon avkastning
            på kapital i vårt land.
          </note>
          <note n="1bdc7fcf">
            Det andra argumentet för att ha realräntan 0 %, nämligen att
            detta skulle leda till att kraftföretagen för att vinna ränteinkomster
            uppskjuter åtgärder för omhändertagandet av avfallet, är totalt
            obegripligt. Detta påverkar inte kraftverksägarnas ambitioner
            att ta hand om avfallet. Det är ett åliggande som de har. Kärnavfallsfonden
            är statens garanti för att det åtagandet fullgörs.
          </note>
          <note n="49256ef1">
            Anf. 66 EVA GOËS (mp) replik
          </note>
          <note n="99a9c83c">
            Fru talman! Mikael Odenberg förutsätter att vårt land kommer
            att vara stabilt och att även ekonomin kommer att vara stabil.
            Ja, vi har ju sett hur det har varit - räntan har gått upp och
            ned som en guttaperkaboll, och den har varit uppe i 500 %.
          </note>
          <note n="a2bc357c">
            Vårt förslag innebär att vi i dag kan garantera att det finns
            tillräckligt mycket pengar i fonden. Om vi skulle vara tvungna
            att stänga av om två år eller i övermorgon, skall det ändå reellt
            finnas tillräckligt mycket kontanta medel för att klara detta.
            Det är det som detta handlar om.
          </note>
          <note n="a026821b">
            Visst kan jag vara mottaglig för Mikael Odenbergs argument och
            de senast anförda siffrorna, men vi anser det vara korrekt att
            basera avgiftssättningen på en realränta om 0 %. Vi har sedan
            perioden 1988-
          </note>
          <note n="04f05751">
            1991 hävdat att detta är det enda sättet.
          </note>
          <note n="22b03e15">
            Att Mikael Odenberg inte förstod vad jag sade beror kanske på
            att vi talar olika språk. Vi har olika inställning till kärnkraften.
            Jag tror inte att han ser kärnkraft och kärnvapen som siamesiska
            tvillingar eller inser att hanteringen av kärnkraftsavfallet innebär
            ett risktagande.
          </note>
          <note n="99862edf">
            Vi har nyligen varit uppe i Murmansk, och med tanke på det instabila
            läge som där finns är jag mycket orolig för att man också kan
            börja smuggla ut en hel del av avfallet. Det finns risker som
            man över huvud taget inte har räknat in i sina bedömningar. Man
            har räknat med att avfallet skall tas om hand på ett visst sätt,
            men man har inte räknat in samhällsriskerna. Vi lever inte i ett
            till 100% stabilt världssamhälle.
          </note>
          <note n="1e4fb025">
            Anf. 67 MIKAEL ODENBERG (m) replik
          </note>
          <note n="200448be">
            Fru talman! Mycket kort: Jag delar fullt Eva Goës oro för kärnsäkerheten
            i Murmanskområdet. Däremot är jag inte så orolig för kärnsäkerhetsläget
            i Sverige.
          </note>
          <note n="9a782d2e">
            Men sett över en lång tillväxtperiod kan man givetvis utgå från
            att det förekommer en viss avkastning på kapitalet.
          </note>
          <note n="62563e2f">
            Det gäller, om man vill skapa säkerhet, att inte göra antaganden
            som är överdrivna om vad denna reala avkastning på kapitalet uppgår
            till. I detta sammanhang arbetar den svenska staten och myndigheterna
            med ganska konservativa antaganden, vilket också framgår av betänkandet.
            Det är mot den bakgrunden inte seriöst när man som Eva Goës och
            Miljöpartiet föreslår en realränta på 0 %.
          </note>
          <note n="b00f39a8">
            Realräntan kommer under en lång tidsperiod inte att kunna bli
            så låg - inte ens om Miljöpartiet hade suttit i regeringsställning.
          </note>
          <note n="032bb6c3">
            Anf. 68 EVA GOËS (mp) replik
          </note>
          <note n="32eb1e70">
            Fru talman! Var det där sista smicker? Det låter nästan som om
            vi är på gång! Det blir nog bra. Vi kanske hittar en bra kombination
            av partier, trots det som hände i går.
          </note>
          <note n="1c81040e">
            Jag vill gå över till att tala om att man dumpar priserna i dag.
            Det är det man gör. Man täcker över huvud taget inte in vad kärnkraften
            kostar i dag, och definitivt inte avfallskostnaderna.
          </note>
          <note n="9065d642">
            Om vi använder oss av alla dessa metoder - 5 öre per kWh, realränta
            på 0 % och säkerheter - har vi fått en helhetssyn. Vi tror att
            det finns en chans att räkna in avfallskostnaderna.
          </note>
          <note n="41091478">
            Det finns faktiskt i dag inte en enda miljökonsekvensbeskrivning
            över hur man skall ta hand om kärnavfall - inte en enda i hela
            världen! Kärnavfallet är det mest livsfarliga "gift" som existerar
            i världen.
          </note>
          <note n="8a793533">
            Ändå har ingen kunnat prestera en miljökonsekvensbeskrivning.
            Ingen kan egentligen avgöra vad det kommer att kosta.
          </note>
          <note n="66ace0de">
            Man har redan rivit en Westinghousereaktor i
          </note>
          <note n="6a2ff570">
            USA. Det kostade 2 609 miljoner kronor. I Sverige har man räknat
            med en tredjedel av den kostnaden för rivning av en liknande reaktor.
            Man räknar med att det skall kosta runt 900 miljoner kronor. Det
            är en lögn! Det är lurendrejeri. Det kommer att kosta mer än det
            smakar.
          </note>
          <note n="a6d87b4b">
            Vi säger att vi skall börja avveckla. Från den dagen man stoppar
            reaktorn tar det 17 år att ta hand om den genom rivning, nedmontering
            osv. Då kan man börja prata om att avveckla kärnreaktorer!
          </note>
          <note n="1b8cc617">
            Anf. 69 ROLAND LARSSON (c) replik
          </note>
          <note n="d87ca755">
            Fru talman! Eva Goës och jag är helt överens, och t.o.m. Mikael
            Odenberg är överens med oss om att det är absolut nödvändigt att
            reaktorägarna tar hand om ansvaret för det utbrända bränslet.
            Min fråga gällde egentligen inte detta, Eva Goës, utan hur det
            skall ske. Skall det ske genom att man betalar in pengar till
            fonden, eller skall det ske genom att man sätter säkerheter i
            vattenkraft eller andra tillgångar? Det är en viktig fråga. Det
            är detta det handlar om. Det är en viss skillnad. Det skiljer
            mellan ungefär 1,9 öre och
          </note>
          <note n="c5898973">
            2,4. Man behöver förmodligen även i fortsättningen bara betala
            in 1,9 öre om man ställer säkerhet i stället.
          </note>
          <note n="3b52a914">
            Jag tror att Eva Goës och hennes parti bör titta på detta och
            fundera över det som jag har sagt nu. Jag tror inte att vi har
            delade meningar i sak.
          </note>
          <note n="1ef6d3d0">
            Det är litet svårt att förstå resonemanget om en realränta på
            0 %, måste jag säga. Det har bara betydelse vid det tillfälle
            då man beslutar hur mycket man skall avsätta årligen. Om man då
            säger att realräntan framöver skall vara 0 % blir det naturligtvis
            en högre avsättning vid den tidpunkten. Men om man utgår ifrån
            att det handlar om totalt 45 miljarder uppnår man de 45 miljarderna
            mycket tidigare om man avsätter mer, för man får ju ränta på pengarna
            under alla omständigheter, och inflationen är ju som den är.
          </note>
          <note n="6935aa39">
            Realräntan är ju skillnaden mellan räntan och inflationen. Det
            blir en avkastning på fonden oavsett om man vill placera pengarna
            eller ej. Man kommer att uppnå beloppet tidigare, vilket betyder
            att man framigenom måste börja betala tillbaka pengar till reaktorägarna,
            som då kan använda dem till annat. Det kan i och för sig vara
            en poäng.
          </note>
          <note n="1fcc6761">
            Anf. 70 EVA GOËS (mp) replik
          </note>
          <note n="0ff1c504">
            Fru talman! Jag skall läsa innantill i den reservation vi har
            skrivit. Det krävs att man preciserar kraven på säkerheter på
            en sådan nivå att tryggheten verkligen åstadkoms. Vi vill ha en
            precisering av hur det skall gå till. För att undvika att säkerheter
            för mycket stora belopp blir mer kostsamma än nödvändigt skulle
            säkerheter för successiva intervall kunna godkännas i stället
            för solidariska säkerheter. Därmed skulle man liksom i ovanstående
            förslag angående olycksriskerna få en naturlig marknadsvärdering
            av var gränsen för de ekonomiska riskerna går.
          </note>
          <note n="35d76efb">
            Det är den reservation som vi har inför Energikommissionen. Det
            är så vi har tänkt oss det hela.
          </note>
          <note n="a14043d4">
            Anf. 71 BARBRO ANDERSSON (s)
          </note>
          <note n="85014e03">
            Fru talman! Att vi skall ta hand om avfallet från kärnkraftsverksamheten
            är de flesta överens om. Vi vet också att det kostar pengar. För
            närvarande har rektorinnehavarna en skyldighet att betala avgifter
            enligt finansieringslagen.
          </note>
          <note n="c56a89ca">
            En säker finansiering av framtida avfallskostnader är något som
            vi alla är beredda att medverka till. När nu regeringen föreslår
            vissa ändringar i lagen är syftet just att säkra denna finansiering.
            Därför föreslås att reaktorinnehavarnas nuvarande skyldighet att
            betala in avgifter skall kompletteras med en skyldighet att ställa
            säkerheter för dessa kostnader. Säkerheterna kan bestå av borgensåtaganden,
            kreditförsäkringar eller liknande.
          </note>
          <note n="87cf8085">
            Kärnkraften kommer att kosta pengar långt efter det att produktionen
            har upphört. Det använda kärnbränslet skall hanteras, kärnavfallet
            skall tas om hand om kärnkraftverken skall rivas. För att finansiera
            detta betalar kärnkraftsbolagen i dag en årlig avgift som placeras
            på ett konto i Riksbanken.
          </note>
          <note n="36abf2d4">
            De fyra reaktorinnehavarna har bildat bolaget
          </note>
          <note n="6242010e">
            SKB, som skall ta hand om avfallet och hitta en lämplig plats
            för slutförvaring. De totala framtida kostnaderna beräknas till
            ungefär 45 miljarder kronor.
          </note>
          <note n="d61a1bfd">
            Avfallshanteringen kommer att pågå många år efter det att ett
            kärnkraftverk har ställts av, och därefter kan det komma att behövas
            någon form av övervakning. Tillförlitligheten i det nuvarande
            systemet bör förstärkas och avgiftsmedlen förvaltas på ett sådant
            sätt att avkastningen blir bättre. Finansieringslagen kompletteras
            så att de grundläggande principerna för kostnadsansvaret för använt
            kärnbränsle och kärnavfall tydligt framgår.
          </note>
          <note n="f811f7ad">
            För att kompensera de avgiftsintäkter som fonden skulle förlora
            om en reaktor stängs av innan intjänandetiden gått ut, dvs. de
            beräknade 25 åren, bör godtagbara säkerheter ställas. Det nämns
            i propositionen och i betänkandet och kallas säkerhetsbelopp.
            Det innebär att fonden kommer att tillföras medel i samma takt
            som om reaktorn varit i drift hela tiden.
          </note>
          <note n="59d381d6">
            Säkerhetsbelopp II innebär att reaktorinnehavaren ställer godtagbara
            säkerheter som täcker en eventuell brist i fonden om det visar
            sig att fondbehållningen faktiskt inte räcker. Det tycker jag
            och utskottsmajoriteten är bra. Det blir en säkrare finansiering.
            Utskottsmajoriteten delar också regeringens uppfattning att Kärnavfallsfondens
            medel skall placeras hos Riksgäldskontoret.
          </note>
          <note n="8f93e606">
            Fru talman! Det finns några reservationer fogade till betänkandet.
            Låt mig kort kommentera en del av dessa.
          </note>
          <note n="58861ecc">
            Moderaterna och kristdemokraterna förordar som vi har hört en
            annan placering - en fri placeringsrätt.
          </note>
          <note n="0a56abe0">
            Det innebär förvisso möjligheter till en högre avkastning, men
            det innebär också större risker. Därför motsätter sig utskottsmajoriteten
            det. Det handlar om en säkrare finansiering - inte om en mera
            riskfylld.
          </note>
          <note n="1eb3f4a0">
            Centern hyser farhågor om att kraftföretagen låser upp sina tillgångar
            i de säkerhetsbelopp som föreslås i propositionen och därmed försvårar
            investeringar i alternativ energiproduktion. Till det vill jag
            säga att utbyggnaden av den alternativa energiproduktionen styrs
            av andra mekanismer. Den styrs av utbud och efterfrågan. Det finns
            många möjligheter för den som vill göra investeringar på det området.
            Den elmarknadsreform som vi nyligen beslutade om i denna kammare
            underlättar möjligheterna för investeringar i alternativ energiproduktion.
          </note>
          <note n="3542784c">
            Miljöpartiet menar, som vi här har hört, att fonden bör byggas
            upp snabbare och för också fram sitt gamla krav om en höjning
            av avfallsavgiften. Den avgiften fastställs årligen av regeringen
            efter förslag från Kärnkraftinspektionen. Till grund för Kärnkraftinspektionens
            förslag ligger kostnadsberäkningar utförda av SKB. De faktorer
            som påverkar är realräntans storlek, den nuvarande fondbehållningen,
            de framtida kostnaderna och storleken på de framtida elleveranserna.
            Där ingår också ett påslag för osäkra kostnader. Nu föreslås en
            ändring så tillvida att något påslag för osäkerhet inte längre
            skall tas med i beräkningarna. I stället skall de täckas av garantibelopp.
          </note>
          <note n="626d6df8">
            Utskottsmajoriteten delar denna uppfattning.
          </note>
          <note n="d335f3dd">
            Miljöpartiet menar också att kommuner, sakägare och miljöorganisationer
            skall kunna få stöd ur avfallsfonden för bl.a. information. Till
            detta vill jag säga att medel från Kärnavfallsfonden får användas
            av staten, kommunerna eller reaktorinnehavarna just för information
            till allmänheten i dessa viktiga frågor. Min erfarenhet av den
            här typen av informationer är egentligen den, att alltför få frågar
            efter den, är intresserade och vill tillgodogöra sig den. Det
            finns utrymme för betydligt fler.
          </note>
          <note n="fe027669">
            Under många år har vi i lokala säkerhetsnämnden vid Forsmark
            bedrivit information. Många skickliga informatörer har anlitats,
            och företrädare för kommunen och miljöorganisationer, m.fl. har
            deltagit. Men alltför få har kommit för att ta del av informationen
            och delta i debatten. Det är något som jag verkligen har saknat,
            ett intresse för dessa frågor. Många möjligheter finns redan i
            dag men utnyttjas alltför litet.
          </note>
          <note n="3cc265ac">
            Fru talman! Jag yrkar bifall till näringsutskottets hemställan
            i betänkandet och avslag på samtliga reservationer.
          </note>
          <note n="61d1d764">
            Anf. 72 MIKAEL ODENBERG (m) replik
          </note>
          <note n="a6e5c593">
            Fru talman! Moderaterna och kristdemokraterna föreslår inte en
            fri placeringsrätt. Vi föreslår en friare placeringsrätt än i
            nuläget på grundval av det förslag om framlagts av en enig Kärnbränslefondutredning.
          </note>
          <note n="2b680f60">
            Ni socialdemokrater föreslår att man skall ha en inlåning till
            Riksgäldskontoret, trots att en enig Kärnbränslefondutredning
            har sagt att det inte är bra, och trots att den berörda myndigheten
            Riksgäldskontoret avråder med hänvisning till att det inte finns
            en fungerande realränteobligationsmarknad i Sverige.
          </note>
          <note n="5cda1e7e">
            Tillåt mig att ställa frågan: Finns det något annat skäl än Göran
            Perssons PR-behov som motiverar att socialdemokraterna kör över
            Kärnbränslefondutredningen, Riksgäldskontoret, övriga remissinstanser,
          </note>
          <note n="55663fc9">
            Moderata samlingspartiet och Kristdemokratiska samhällspartiet?
          </note>
          <note n="3b44c822">
            Anf. 73 BARBRO ANDERSSON (s) replik
          </note>
          <note n="a9b79668">
            Fru talman! Jag är ledsen om rösten inte riktigt bär, men jag
            skall försöka. I propositionen kan man läsa kommentarerna kring
            just den här utredningen.
          </note>
          <note n="acf73bc2">
            Där står: Alternativet med inflationsskyddad och riskfri inlåning
            i Riksgäldskontoret ansåg ändå kunna ha väsentliga fördelar. Man
            förordade därför att regeringen ytterligare lät undersöka möjligheterna
            till detta alternativ. Det är det som regeringen har gjort, och
            det är det som regeringen nu lägger fram förslag om.
          </note>
          <note n="f5af9547">
            Anf. 74 MIKAEL ODENBERG (m) replik
          </note>
          <note n="d80561aa">
            Fru talman! Att rösten inte bär är ursäktligt, att argumentationen
            inte bär är värre.
          </note>
          <note n="7b186f94">
            Jag vill upprepa frågan. Riksgäldskontoret avråder självt regeringen
            från att vidta denna åtgärd med hänvisning till att det inte finns
            en fungerande realränteobligationsmarknad i landet. Eftersom det
            för mig inte varit möjligt att utläsa något annat skäl i propositionen
            måste jag upprepa frågan.
          </note>
          <note n="26665f2e">
            Har jag missuppfattat någonting? Finns det något annat skäl än
            Finansdepartementets PR-behov som motiverar att socialdemokraterna
            kör över Kärnbränslefondutredningen, Riksgäldskontoret, remissinstanserna
            och moderaterna och kristdemokraterna?
          </note>
          <note n="882fbb3e">
            Anf. 75 BARBRO ANDERSSON (s) replik
          </note>
          <note n="33dc380b">
            Fru talman! Skälet till att förslaget ser ut som det gör är att
            man vill ha just en säkrare finansiering. Jag hänvisar till vad
            utredningen sade, att man bör ytterligare undersöka möjligheterna.
            Det är faktiskt vad man har gjort, och man har kommit fram till
            att detta var det bästa sättet.
          </note>
          <note n="0cd36ff7">
            Anf. 76 EVA GOËS (mp)
          </note>
          <note n="135146e3">
            Fru talman! Det är riktigt att staten, kommuner och reaktorägarna
            har rätt att informera allmänheten.
          </note>
          <note n="e2fc1611">
            Vi tycker att sakägarna och miljörörelsen skall få pengar från
            avfallsfonden, och inte bara staten, kommuner och reaktorägarna.
          </note>
          <note n="35c3de64">
            Också jag kan beklaga att inte fler kommer och lyssnar. Men jag
            kan tala om att det är många som kommer och lyssnar i Överkalix,
            Storuman och Malå där man har varit och projekterat eller gjort
            förstudier
          </note>
          <note n="f4cce6aa">
            - i Överkalix lyckades man avstyra det. Människor kommer och
            lyssnar när de är direkt berörda. Det kan jag garantera. Men det
            kostar skjortan för dem att få dit oberoende expertis.
          </note>
          <note n="37ff3700">
            Miljöpartiet vill definitivt ha en snabbare uppbyggnad av Kärnavfallsfonden.
            Om vi stänger av i morgon skall vi också kunna garantera att vi
            kan ta hand om avfallet. Jag instämmer också i det Barbro
          </note>
          <note n="765951c2">
            Andersson säger att det kommer att ta tid efter det att vi avvecklat
            kärnkraften. Det var det jag sade. 17 år är ingenting. Det kommer
            att fortsätta längre. Det är den erfarenhet man har av de reaktorer
            som är avstängda i
          </note>
          <note n="08e44495">
            USA, där man inte, som vi har gjort, har fortsatt att byta t.ex.
            ånggeneratorer och satsa miljarder på det.
          </note>
          <note n="3fa499ed">
            De har varit kloka nog där.
          </note>
          <note n="cfc9618e">
            Det senaste glädjande budskapet häromdagen var att man i England,
            British Energy, inte kommer att satsa på två nya reaktorer, eftersom
            marknadskrafterna råder. Det finns alltså ingen marknad för dem.
            Det är för dyrt att satsa på det. De andra alternativen är billigare.
          </note>
          <note n="6ef59ae6">
            Jag är glad att Barbro Andersson säger att det finns andra krafter
            som råder när det gäller de alternativa energislagen. Med vårt
            förslag till skatteväxling kommer det verkligen att bli utrymme
            för den lokala produktionen av inhemska bränslen och förnybara
            bränslen. Det kommer det att bli. Jag hoppas att riksdagen kommer
            att fatta beslut om det under denna mandatperiod.
          </note>
          <note n="ee88a26a">
            Anf. 77 BARBRO ANDERSSON (s) replik
          </note>
          <note n="1f9644c4">
            Fru talman! Den information som både jag och
          </note>
          <note n="2bbcc57a">
            Eva Goës tycker är så viktig hänger inte på huruvida man har
            mycket pengar till sitt förfogande. Det beror väldigt mycket på
            intresset hos människorna som bor i närheten.
          </note>
          <note n="838a3eb1">
            Som jag tidigare sade bor jag i kärnkraftskommunen Östhammar,
            där vi hyser Forsmarks kärnkraftverk inom våra gränser. Vi har
            via den lokala säkerhetsnämnden gett omfattande informationer.
            Vi har möjligheter att inom den ramen tillkalla alla typer av
            expertis, även från miljörörelsen och från miljöorganisationerna.
            Men det tråkiga är egentligen att människor engagerar sig alldeles
            för litet, trots att de bor i närheten.
          </note>
          <note n="edfb413c">
            Det finns möjligheter för information. Det finns pengar för information,
            och det rymmer alla.
          </note>
          <note n="191a8bcf">
            Anf. 78 EVA GOËS (mp) replik
          </note>
          <note n="a2a024a7">
            Fru talman! Jag vet att det finns projekt som heter
          </note>
          <note n="f308dbfc">
            Dialogprojektet och Låna varandras glasögon, där man möts inom
            kärnkraftsindustrin och miljörörelsen.
          </note>
          <note n="8b662070">
            Det har funnits väldigt bra projekt i Uppsalatrakten och i Barbro
            Anderssons område. Men så är det inte överallt. Det vill jag verkligen
            betona.
          </note>
          <note n="f09798b0">
            Nu är vi inne på frågan om avfall. Jag tror att man i Sverige
            har beräknat rivningskostnaden till en tredjedel. Tänk om det
            är så att de 45 miljarder som nu är beräknade för avfallsfonden
            skulle vara tre gånger mer, att det egentligen borde ligga 150
            miljarder i fonden. Tänk om det är så? Vi vet hur det är när man
            kalkylerar för broar och liknande. Ofta kostar det dubbelt så
            mycket.
          </note>
          <note n="72317199">
            Kalkylerna har hittills aldrig hållit. Hur skall man kunna lita
            på de ekonomer som lägger fram kalkyler när de över huvud taget
            aldrig har hållit? En gång i tiden skulle vi bryta uran, och då
            skulle vi tjäna 2
          </note>
          <note n="e3baa979">
            miljoner per svensk, eftersom det var så fantastiskt ekonomiskt
            att bryta i Ranstad. Men det gör vi inte, och vi vet varför. Vi
            vill inte utsätta oss för de miljökonsekvenserna. Dessutom var
            det så väldigt liten uranhalt i kroppsådern.
          </note>
          <note n="3ca5d19b">
            Vi har redan i dag jättestora problem med avfall.
          </note>
          <note n="aef542de">
            Vi har t.ex. höganrikat avfall - high enriched uranium
          </note>
          <note n="c811a286">
            - i Studsvik som vi inte vet hur vi skall bli av med, och som
            USA egentligen skall ta hand om. Ingen vet var det skall ta vägen.
            Nu börjar man tala om att man skall leverera det halvvägs och
            eventuellt försöka att skicka det till en upparbetningsanläggning
            i Skottland.
          </note>
          <note n="0d97d3f3">
            Sådana frågor är inte lösta. Därför menar jag att det behövs
            en enorm garanti och säkerhet för att man skall kunna se till
            att avfallskostnaden täcks in. Vi tycker att lagförslaget inte
            är tillräckligt långtgående.
          </note>
          <note n="33815d3e">
            Regeringen måste återkomma med uppgifter om vilka säkerheter
            som man har tänkt att sätta in för att garantera att vi kan ta
            hand om kärnavfallet.
          </note>
          <note n="a8f3374c">
            Anf. 79 BARBRO ANDERSSON (s) replik
          </note>
          <note n="964dc2c2">
            Fru talman! Eva Goës och jag är helt överens om att det behövs
            säkerheter för att man skall kunna vara övertygad om att det finns
            medel när den dagen kommer. Det är precis därför som man föreslår
            dessa säkerhetsbelopp. Det som kallas för säkerhetsbelopp
          </note>
          <note n="1ceb9523">
            2 är avsett att säkerställa finansieringen om fondbehållningen
            är otillräcklig efter det att samtliga reaktorer stängts av. Allt
            det som Eva Goës efterlyser finns med i propositionen och i betänkandet.
          </note>
          <note n="48cad55d">
            Anf. 80 ROLAND LARSSON (c)
          </note>
          <note n="402901ae">
            Fru talman! Jag får tacka Barbro Andersson för ett utmärkt referat
            av propositionen och betänkandet.
          </note>
          <note n="adb4ccec">
            Ingenting i det Barbro Andersson sade avslöjar om hon har lyckats
            upptäcka den bockfot som döljer sig i det här. Ingenting av det
            hon sade avslöjar om hon insett att det här faktiskt betyder att
            man med hjälp av säkerheter i bl.a. vattenkrafttillgångar finansierar
            omhändertagandet av det utbrända bränslet. Ingenting av detta
            framgår av det hon har sagt. Det är litet oroande. Det ger mig
            känslan att man från Socialdemokraternas sida inte upptäckt om
            inte bockfoten så i varje fall slamkryparen.
          </note>
          <note n="6aa112bc">
            Barbro Andersson säger att det nuvarande systemet kompletteras
            med en säkerhet. Det är inte så,
          </note>
          <note n="c3c1a6a1">
            Barbro Andersson. I stället ställer man ut säkerheter för en
            del av det som nu betalas med reda pengar.
          </note>
          <note n="e2ff3437">
            Kontentan är att oavsett om det finns säkerheter eller pengar
            avsatta har ändå kärnkraftverken det slutliga ansvaret för avfallet.
            Det handlar här om en finansieringsform.
          </note>
          <note n="ec46eab6">
            Anf. 81 BARBRO ANDERSSON (s)
          </note>
          <note n="11c31c18">
            Fru talman! När jag läste Centerns motion hade jag litet svårt
            att förstå den. Jag läste den flera gånger.
          </note>
          <note n="42b4b077">
            Till slut var jag tvungen att fråga Roland Larsson vad han egentligen
            menade. Det framgick inte så tydligt.
          </note>
          <note n="d27dd416">
            Nu har Roland Larsson förklarat det från talarstolen.
          </note>
          <note n="fef32a64">
            Vad ni egentligen säger är att man borde höja avgiften från 1,9
            öre till 2,4 öre, men det är inte det ni föreslår.
          </note>
          <note n="d477d4e4">
            Det hade varit bättre om ni hade uttryckt det tydligare så att
            vi hade kunnat ta ställning till och debattera det.
          </note>
          <note n="e3a5a8eb">
            Anf. 82 ROLAND LARSSON (c)
          </note>
          <note n="d95efc4a">
            Fru talman! Det handlar inte om det, utan jag utgår ifrån vad
            SKI har sagt. Man har sagt att om vi fortsätter med dagens system
            måste vi höja avgiften till 2,4 öre. Fortsätter man inte med dagens
            system utan övergår till det nya behöver man inte höja. Det är
            inte några siffror som vi har konstruerat, utan vårt resonemang
            bygger på vad SKI har sagt i sammanhanget. Det kan vara en tiondels
            öre hit eller dit, men det är i den storleksordningen som de här
            säkerheterna är värda. Vi har inte gett oss in på några öresresonemang
            i vår motion. Det här handlar om principer och system och inte
            om de beslut som följer av detta.
          </note>
          <note n="4e1e7c31">
            Överläggningen var härmed avslutad.
          </note>
          <note n="3cd15939">
            Beslut
          </note>
          <note n="0630194c">
            NU9 Ökad bankkonkurrens
          </note>
          <note n="796fc96e">
            Mom. 3 (mindre spar- och låneföreningar)
          </note>
          <note n="650efd19">
            1. utskottet
          </note>
          <note n="1b6726bd">
            2. res. (mp)
          </note>
          <note n="5d72617a">
            Votering:
          </note>
          <note n="de775814">
            279 för utskottet
          </note>
          <note n="317f5190">
            16 för res.
          </note>
          <note n="78d378dd">
            1 avstod
          </note>
          <note n="9cca6c47">
            53 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="d1f1d9e4">
            För utskottet: 141 s, 70 m, 20 c, 19 fp, 18 v, 11 kds
          </note>
          <note n="8407412b">
            För res.: 16 mp
          </note>
          <note n="7f6c7dc5">
            Avstod: 1 v
          </note>
          <note n="8c109e42">
            Frånvarande: 20 s, 10 m, 7 c, 7 fp, 3 v, 2 mp, 4 kds
          </note>
          <note n="b4826837">
            Övriga moment
          </note>
          <note n="05bf759a">
            Kammaren biföll utskottets hemställan.
          </note>
          <note n="7540af03">
            NU10 Säkrare finansiering av framtida kärnavfallskostnader m.m.
          </note>
          <note n="1be86dc8">
            Mom. 1 (förvaltningen av fondmedlen)
          </note>
          <note n="650efd19">
            1. utskottet
          </note>
          <note n="5a25df2f">
            2. res. 1 (m,kds)
          </note>
          <note n="5d72617a">
            Votering:
          </note>
          <note n="d46b34af">
            215 för utskottet
          </note>
          <note n="1062bde3">
            80 för res. 1
          </note>
          <note n="9edd8abd">
            54 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="3e9c6f44">
            För utskottet: 141 s, 20 c, 19 fp, 19 v, 15 mp, 1 kds
          </note>
          <note n="b317de06">
            För res. 1: 70 m, 10 kds
          </note>
          <note n="9785c2c3">
            Frånvarande: 20 s, 10 m, 7 c, 7 fp, 3 v, 3 mp, 4 kds
          </note>
          <note n="a8acc4fe">
            Rose-Marie Frebran (kds) anmälde att hon avsett att rösta nej
            men markerats ha röstat ja.
          </note>
          <note n="83603563">
            Mom. 2 (säkerheter för täckande av framtida kostnader)
          </note>
          <note n="650efd19">
            1. utskottet
          </note>
          <note n="88e168c3">
            2. res. 2 (c)
          </note>
          <note n="79705855">
            3. res. 3 (mp)
          </note>
          <note n="738bc723">
            Förberedande votering:
          </note>
          <note n="2351a87e">
            21 för res. 2
          </note>
          <note n="6b3a251a">
            16 för res. 3
          </note>
          <note n="b75ff3b1">
            259 avstod
          </note>
          <note n="9cca6c47">
            53 frånvarande
          </note>
          <note n="03a55bb8">
            Kammaren biträdde res. 2.
          </note>
          <note n="3ce29864">
            Huvudvotering:
          </note>
          <note n="ff0b5a0e">
            258 för utskottet
          </note>
          <note n="e748cc4d">
            20 för res. 2
          </note>
          <note n="440c5fda">
            18 avstod
          </note>
          <note n="9cca6c47">
            53 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="8dd8ed24">
            För utskottet: 141 s, 69 m, 19 fp, 19 v, 10 kds
          </note>
          <note n="81acbff0">
            För res. 2: 20 c
          </note>
          <note n="744f541d">
            Avstod: 1 m, 16 mp, 1 kds
          </note>
          <note n="8c109e42">
            Frånvarande: 20 s, 10 m, 7 c, 7 fp, 3 v, 2 mp, 4 kds
          </note>
          <note n="6dc8a678">
            Mom. 3 (realräntans storlek)
          </note>
          <note n="650efd19">
            1. utskottet
          </note>
          <note n="4002b096">
            2. res. 4 (mp)
          </note>
          <note n="5d72617a">
            Votering:
          </note>
          <note n="de775814">
            279 för utskottet
          </note>
          <note n="7441bebf">
            16 för res. 4
          </note>
          <note n="9edd8abd">
            54 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="5eaabf86">
            För utskottet: 141 s, 69 m, 20 c, 19 fp, 19 v, 11 kds
          </note>
          <note n="5cdccaf2">
            För res. 4: 16 mp
          </note>
          <note n="c827e64a">
            Frånvarande: 20 s, 11 m, 7 c, 7 fp, 3 v, 2 mp, 4 kds
          </note>
          <note n="cd2ac28a">
            Mom. 4 (beräkning av avgiftens storlek)
          </note>
          <note n="650efd19">
            1. utskottet
          </note>
          <note n="71ecda4b">
            2. res. 6 (mp)
          </note>
          <note n="5d72617a">
            Votering:
          </note>
          <note n="b6c13285">
            274 för utskottet
          </note>
          <note n="f97ec630">
            17 för res. 6
          </note>
          <note n="5dd8329a">
            5 avstod
          </note>
          <note n="9cca6c47">
            53 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="d2205712">
            För utskottet: 141 s, 70 m, 14 c, 19 fp, 19 v, 11 kds
          </note>
          <note n="668c93de">
            För res. 6: 1 c, 16 mp
          </note>
          <note n="c0838d55">
            Avstod: 5 c
          </note>
          <note n="8c109e42">
            Frånvarande: 20 s, 10 m, 7 c, 7 fp, 3 v, 2 mp, 4 kds
          </note>
          <note n="d9018368">
            Mom. 5 (information angående slutförvaringen av använt kärnbränsle)
          </note>
          <note n="650efd19">
            1. utskottet
          </note>
          <note n="3eaf9231">
            2. res. 7 (mp)
          </note>
          <note n="5d72617a">
            Votering:
          </note>
          <note n="eb64467b">
            280 för utskottet
          </note>
          <note n="45ffdf49">
            16 för res. 7
          </note>
          <note n="9cca6c47">
            53 frånvarande
          </note>
          <note n="05bf759a">
            Kammaren biföll utskottets hemställan.
          </note>
          <note n="0f1924b5">
            Partivis fördelning av rösterna:
          </note>
          <note n="4b3d4102">
            För utskottet: 141 s, 70 m, 20 c, 19 fp, 19 v, 11 kds
          </note>
          <note n="83c9a027">
            För res. 7: 16 mp
          </note>
          <note n="8c109e42">
            Frånvarande: 20 s, 10 m, 7 c, 7 fp, 3 v, 2 mp, 4 kds
          </note>
          <note n="b4826837">
            Övriga moment
          </note>
          <note n="05bf759a">
            Kammaren biföll utskottets hemställan.
          </note>
          <note n="cee44241">
            11 § Viss fråga om arbetsplatsintroduktion för ungdomar
          </note>
          <note n="34479229">
            Föredrogs
          </note>
          <note n="4169b934">
            Arbetsmarknadsutskottets betänkande 1995/96:AU5
          </note>
          <note n="09e424ac">
            Viss fråga om arbetsplatsintroduktion för ungdomar
          </note>
          <note n="3720f532">
            Anf. 83 KENT OLSSON (m)
          </note>
          <note n="a398ffb6">
            Herr talman! För att skapa fler arbetstillfällen behövs det sänkta
            skatter för företag. Det behövs sänkta arbetsgivaravgifter, förändrad
            arbetsrätt, med möjlighet till ökad provanställningstid, till
            att börja med till
          </note>
          <note n="73527572">
            12 månader, ökad möjlighet till visstidsanställning vid arbetstoppar,
            ändrade ungdomslöner och bättre företagsklimat.
          </note>
          <note n="53b56182">
            Arbetsrätten som den är utformad i dag utestänger i stor omfattning
            ungdomar från möjlighet till arbete.
          </note>
          <note n="448840c1">
            Arbetsrätten är skapad för dem som har arbete men knappast för
            dem som står utanför arbetsmarknaden.
          </note>
          <note n="9d2e10e3">
            Det är tillväxt som skapar arbete. För att få tillväxt i företag
            måste vi politiker underlätta för företagsamheten och inte försvåra
            för den, som regeringen har gjort.
          </note>
          <note n="a7f0a26c">
            Trots högkonjunkturen har vi i dag ca 600 000 arbetslösa och
            mer än 400 000 förtidspensionerade av arbetsmarknadsskäl. Enligt
            AMS är 12,2 % arbetslösa. Från moderat sida har vi föreslagit
            åtgärder, enligt det jag nämnde tidigare och i våra motioner,
            för att komma till rätta med arbetslösheten.
          </note>
          <note n="af7743bf">
            Men låt oss nu övergå till det speciella problem som dagens betänkande
            handlar om, nämligen ungdomsarbetslösheten och om arbetsplatsintroduktionen
            för ungdomar.
          </note>
          <note n="56700490">
            Den ungdomspraktik som fyrpartiregeringen genomförde 1992 var
            mycket enkel att hantera och minskade snabbt ungdomsarbetslösheten.
            Som mest, i februari 1993, var 93 000 ungdomar i ungdomspraktik,
            och över 50 % av dessa fanns i enskilda företag.
          </note>
          <note n="b56970c1">
            Många av dessa ungdomar fick också senare, efter avslutad praktik,
            arbete i det företag som de varit ungdomspraktikanter i.
          </note>
          <note n="f64838c2">
            Men när den socialdemokratiska regeringen tillträdde hösten 1994
            skulle denna framgångsrika arbetsmarknadspolitiska åtgärd givetvis
            ändras. I budgetpropositionen 1994/95 skrev regeringen att alla
            ungdomar under 25 år skulle vara i arbete, utbildning eller aktiv
            arbetsmarknadspolitisk åtgärd efter 100
          </note>
          <note n="1228b5d3">
            dagars arbetslöshet. Detta löfte gavs i budgetpropositionen och
            i stället för den framgångsrika ungdomspraktiken infördes API.
          </note>
          <note n="a77b628d">
            I detta betänkande finns domen över regeringens politik för våra
            ungdomar. I betänkandet konstateras att en tredjedel av ungdomarna
            i åldersgruppen 20-24
          </note>
          <note n="23f96f11">
            år har varit arbetslösa mer än 100 dagar. Så gick det med löftet
            att alla skulle vara i arbete. Det går inte att i slagord kommendera
            fram jobb. Detta är en bitter erfarenhet för de över 18 % arbetslösa
            20-24-åringar som vi har.
          </note>
          <note n="075d9706">
            Man säger också i det här betänkandet att i månadsskiftet oktober-november
            1995 var antalet ungdomar i åldersgruppen 20-24 år på API-platser
            ca
          </note>
          <note n="ff586b44">
            12 000. Siffran 12 000 kan jämföras med ungdomspraktikplatserna
            som vintern 1993/94 omfattade ca
          </note>
          <note n="c150864c">
            90 000 ungdomar och vintern därpå 50 000. Enligt
          </note>
          <note n="4da1ed15">
            AMS är behovet av en åtgärd med API:s syfte och innehåll större
            för den aktuella ungdomsgruppen än vad som hittills uppnåtts volymmässigt.
          </note>
          <note n="f6e3ffac">
            En faktor som kan förklara en stor del av trögheten är enligt
            AMS att det för den aktuella gruppen 20-
          </note>
          <note n="b3ce637b">
            24-åringar finns ett krav på minst sex månaders anställning hos
            anordnaren efter praktiken. Den stora skillnaden mellan den gamla
            framgångsrika ungdomspraktiken och den nya icke framgångsrika
            arbetsplatsintroduktionen är att när det gäller arbetsplatsintroduktionen
            får en åtgärd som sagt var endast beviljas om den följs av en
            anställning som varar i sex månader. Detta gäller dock enbart
            för privata arbetsgivare och inte för kommuner.
          </note>
          <note n="e5ea035c">
            Kravet på anställning har varit ett stort hinder för att få företag
            att ta emot ungdomar i API. Med detta initiativ vill utskottet
            att kravet på särskilda skäl vid anställning skall frångås, och
            dessa särskilda skäl skall då bedömas av det lokala facket och
            arbetsförmedlingen från fall till fall.
          </note>
          <note n="2e488c45">
            Från moderat håll välkomnar vi förändringen.
          </note>
          <note n="ca39aae8">
            Men vi frågar oss varför man inte helt och hållet slopar kravet
            på anställning. Man har ju konstaterat att det inte ger några
            jobb. Varför skall man då byråkratisera ytterligare och låta arbetsförmedling
            och fack komma in innan ungdomar kan få praktik? Detta är helt
            obegripligt.
          </note>
          <note n="af5c6a5e">
            Erkänn i stället att tanken med att anställning skulle vara nödvändig
            för att få praktik var feltänkt från början. Det kan väl inte
            vara så att prestigen är viktigare än ungdomars väl och ve. Prestigen
            innebär bara att socialdemokraternas löfte om åtgärd inom
          </note>
          <note n="273073b2">
            100 dagar för att komma till rätta med ungdomsarbetslösheten
            framstår än mer tomt. Om man erkände detta skulle majoriteten
            vara tvungen att erkänna att den gamla ungdomspraktiken var bättre.
            Därför använder man sig av denna konstiga nyordning.
          </note>
          <note n="f4c45051">
            Men, herr talman, låt oss ändå konstatera att detta utskottsinitiativ
            går åt rätt håll. Det är likväl otillräckligt. Av konstitutionella
            skäl saknas möjlighet för oss att nu påverka en mer ändamålsenlig
            lösning av detta viktiga problem. Av det förstnämnda skälet bör
            initiativet bibehållas samtidigt som det av sistnämnda skäl finns
            anledning för riksdagen att vid tidigast möjliga tidpunkt fatta
            beslut om en ordning motsvarande den tidigare ungdomspraktiken.
          </note>
          <note n="64b0cd14">
            Anf. 84 ELVER JONSSON (fp)
          </note>
          <note n="50cb4a7f">
            Herr talman! Efter drygt ett år av socialdemokratiskt regeringsinnehav
            kan man för hela arbetsmarknaden summera: fler arbetslösa, var
            åttonde vuxen utanför reguljär arbetsmarknad, fler långtidsarbetslösa.
            För ungdomarnas del innebär det att nära 20 % av åldersgruppen
            20-24 år är utan jobb. Av arbetslösa ungdomar har mer än var tredje
            en långtidsarbetslöshet. Regeringens stolta proklamation om att
            ingen ung människa skulle vara arbetslös mer än 100 dagar ekar
            ihåligt. Hela det scenariot har ju fallit platt till marken.
          </note>
          <note n="99522f1e">
            Herr talman! För drygt en vecka sedan förde vi en debatt här
            i kammaren som jag bedömde som onödig, därför att regeringen inte
            hade lyssnat in situationen.
          </note>
          <note n="5c84bac0">
            Folkpartiet m.fl. hade då varit med om att justera och stärka
            lönebidragen. Nu är vi här igen. Ämnet är visserligen ett annat.
            Då gällde det de arbetshandikappade, nu är det ungdomsarbetslösheten
            vi debatterar.
          </note>
          <note n="4762d830">
            Även den här gången hade det varit bra om regeringen hade tagit
            fasta på den allvarliga situationen.
          </note>
          <note n="3b04c5e1">
            Det betänkande vi nu har uppe till behandling är ju ett kvitto
            på att regeringen har brustit i politiskt ansvar och insikt om
            det här området. Det ärende som nu förs fram i kammaren i form
            av ett enigt utskottsinitiativ innebär att ledamöterna från såväl
            Socialdemokraterna som alla oppositionspartier har ställt sig
            bakom och i den här frågan kört över regeringen.
          </note>
          <note n="9adda3fe">
            Läget är utomordentligt allvarligt. Till saken hör också att
            vi, när vi nu har lämnat ett yttrande till finansutskottet - som
            vi skall diskutera på tisdag - har påtalat brister i förslaget
            till ändringar av bestämmelser i arbetslöshetsförsäkringen, som
            regeringen lade fram i samband med tillväxtpropositionen.
          </note>
          <note n="85813215">
            Då inställer sig frågan: Var finns regeringen? Man deltar inte
            i debatten, och det är väl inte alltid att begära. Men vad gör
            regeringen? Där brister det oerhört. Därför har riksdagen känt
            sig föranlåten att ta initiativ. Frågan är befogad: Vad gör regeringen
            åt den arbetslöshet som man i opposition påstod att man snabbt
            skulle häva, så att den öppna arbetslösheten under detta år skulle
            vara under 5 %?
          </note>
          <note n="cb69195b">
            Statistiken visar att 330 000 människor är arbetslösa. Det är
            inte under 5 %. Det är nära 8 % öppen arbetslöshet. De långtidsarbetslösa
            är fler den här novembermånaden än i november i fjol. Med tanke
            på de 143 000 ungdomar som står utanför den ordinarie arbetsmarknaden
            i november är det väldigt höga tal.
          </note>
          <note n="527e15f3">
            Vi kan också konstatera att varslen ökar. Det är nära en tredjedel
            fler varsel i november månad 1995
          </note>
          <note n="51b7c54a">
            än vad det var för ett år sedan. De nyanmälda platserna är färre.
            Det ser alltså dystert ut trots att vi haft, och fortfarande har,
            högkonjunktur på många områden.
          </note>
          <note n="20f2b410">
            Det här har arbetsmarknadsutskottet tagit fasta på.
          </note>
          <note n="f5cb4772">
            Vi säger i betänkandet att vi ser väldigt allvarligt på arbetsmarknadssituationen
            för ungdomar. Vi hade annars ställt oss bakom regeringens proklamation
            från i våras att alla ungdomar under 25 år skulle vara i arbete,
            utbildning eller aktiv arbetsmarknadspolitisk åtgärd inom 100
            dagars arbetslöshetsperiod. Nu konstaterar vi att det är en tredjedel
            i den aktuella ungdomsgruppen som faktiskt har drabbats av långtidsarbetslöshet.
          </note>
          <note n="3fbb8351">
            Vi kan inte acceptera en sådan utveckling utan att statsmakterna
            reagerar. Statsmakten i detta fall skall inte tydas som regeringen,
            därför att den har inte reagerat, utan som arbetsmarknadsutskottet.
            Gissningsvis kommer även riksdagen att instämma i det.
          </note>
          <note n="aa8fcb4d">
            Det är viktigt att bryta den negativa trenden när det gäller
            ungdomarnas situation på arbetsmarknaden.
          </note>
          <note n="db3a3acb">
            Den bedömning som man skall göra - ungdomar skall undantas från
            kravet på att ha en anställning när de börjar provtjänstgöring
            - måste medge undantag från bestämmelsen om att API för ungdom
            under 25
          </note>
          <note n="26fbf463">
            år får beviljas endast om den följs av en anställning som varar
            sex månader. Sedan lägger vi till att regeringen nogsamt bör följa
            denna fråga.
          </note>
          <note n="32d2dd6f">
            Vi har i det särskilda yttrandet från Folkpartiet,
          </note>
          <note n="14848c15">
            Centern och kds sagt att vi finner situationen alarmerande. Vi
            menar också att regeringen, när det utfärdas bestämmelser för
            denna förordning, skall vinnlägga sig om att man får en hög rationalitet
            och smidighet i den hantering som nödvändigtvis måste finnas i
            den dagliga verksamheten. Vi har pekat på att man bör ta till
            vara väldigt mycket av de positiva erfarenheterna från ungdomspraktiken
            under den förra regeringsperioden.
          </note>
          <note n="6d7e5289">
            Nu tror jag, om jag skall gissa varför det har varit så trögt
            från regeringshåll att använda sig av en god åtgärd, att orsakerna
            är ideologiskt, och kanske också i andra avseenden, betingade
            hämningar som man har.
          </note>
          <note n="7ed8c4e1">
            Man vill helt enkelt inte erkänna att det fanns ordningar under
            den förra regeringsperioden som var framgångsrika. Både i betänkandet
            och hittills i debatten har man påvisat att väldigt många kunde
            nyttiggöras i ungdomspraktiken. Den ledde dessutom ofta till en
            anställning.
          </note>
          <note n="f7a610a2">
            Jag vill alltså, herr talman, yrka bifall till hemställan i betänkandet.
            Min förhoppning är att regeringen agerar snabbt när det gäller
            att förändra förordningen så att det kan gå ut besked till länsarbetsnämnder
            och arbetsförmedlingar om att en ny ordning nu gäller och att
            detta kan bli ungdomar till glädje. Det finns knappast något som
            är allvarligare än att unga människor går långa perioder utan
            meningsfull sysselsättning.
          </note>
          <note n="81507841">
            Det är riksdagens och vårt ansvar att se till att vi gör vårt
            yttersta för att förhindra det.
          </note>
          <note n="0cf216a0">
            Anf. 85 HANS ANDERSSON (v)
          </note>
          <note n="0d24afa2">
            Herr talman! Jag vill först yrka bifall till hemställan i utskottets
            betänkande, som alltså är ett initiativ som innebär ev viss uppmjukning
            av regelverket när det gäller arbetsplatsintroduktion.
          </note>
          <note n="929707a1">
            Jag vill också slå fast att det här är ett misslyckande. Det
            är en del av misslyckandet när det gäller arbetsmarknadspolitiken.
            Arbetslösheten har bitit sig fast, och det drabbar naturligtvis
            också ungdomar på ett sätt som man kanske inte skulle kunnat ana
            bara för ett år sedan.
          </note>
          <note n="f518403e">
            Ändå är det på det sättet, och det säger jag gärna till mina
            borgerliga kolleger här, att den öppna arbetslösheten var högre
            för ett år sedan, väsentligt högre.
          </note>
          <note n="e55a8a80">
            Den totala mängden människor utanför ordinarie arbetsmarknad
            var väsentligt högre, ungefär 30 000.
          </note>
          <note n="f707a0e7">
            Men det är klart, konjunkturläget är mycket bättre i dag, och
            vi borde ha kommit mycket längre. Att vi har ungefär 25 000 som
            har passerat hundradagarsgränsen är ju faktiskt ett direkt svek
            mot ungdomsgrupperna.
          </note>
          <note n="08aac138">
            Tittar man noggrannare efter skall man finna att vi har en rundgångsproblematik
            också bland ungdom.
          </note>
          <note n="77aaa56e">
            Många ungdomar har varit inskrivna och gått i öppen arbetslöshet
            eller olika former av åtgärder i flera år nu, och det är väl det
            värsta sättet att starta sitt liv.
          </note>
          <note n="c23070b0">
            Det tycker jag är utgångspunkten, och jag tror att alla är överens
            om detta. Det är ett misslyckande och ett nederlag för vårt samhälle.
            Våra unga medborgare ges inte en rimlig chans när de ställs utanför
            möjligheten att försörja sig.
          </note>
          <note n="fb35efc7">
            Det har diskuterats mycket varför ungdomsarbetslösheten är hög.
            Man har pratat om att lönenivån är för hög. Man har pratat om
            att anställningstryggheten är för god; Kent Olsson var inne på
            detta. Det har gjorts ett flertal undersökningar, och mycket forskning
            har ägnats den tanken. Man har tänkt: Se där har vi nog resultat
            - det är bara att sänka lönerna och försämra anställningstryggheten
            så löser sig det här.
          </note>
          <note n="43ab2e82">
            All sådan forskning visar att det inte handlar om detta. Det
            är egentligen ganska enkelt. När vi har haft ett efterfrågeras,
            när det inte efterfrågas arbetskraft och man har en grupp som
            är ny på arbetsmarknaden, som kommer och knackar på dörren, så
            är det klart att den gruppen drabbas. När specifikt den gruppen
            består av människor som inte tidigare egentligen har haft jobb,
            utan är utan erfarenhet när det är erfarenhet som alltmer efterfrågas,
            är det självklart att den gruppen sitter illa till.
          </note>
          <note n="79c1153e">
            Ungdomspraktiken talas det väldigt gott om. Den släpptes in som
            en sistahandslösning. Riksdagen upprepade gång efter annan att
            detta är en sistahandsmöjlighet. Det dröjde inte länge innan den
            var förstahandsmöjligheten. 90 000, som Kent Olsson sade, fraktades
            över, fördes bort, ur den verkliga arbetsmarknadspolitiken till
            den kanske mest lågkvalitativa.
          </note>
          <note n="4a04aea5">
            Det är därför både AMS och nästan alla forskare som har uttalat
            sig om det här, inklusive den senaste och kanske bästa experten
            på ungdomsarbetslöshet som vi har, Lena Schröder, har varnat för
            den typen av åtgärd.
          </note>
          <note n="89ab8d3e">
            Vi kan också se hur väldigt många i ungdomspraktik hamnade i
            mycket små verksamheter där det var lätt att göra bruk av arbetskraften
            direkt. Man kunde jobba i t.ex. kiosker, hotell och restaurang.
          </note>
          <note n="fa2cdca3">
            Men det var väldigt litet av den sektor som alla vi säger skall
            vara framtidssektorn som kräver kompetens och utveckling och som
            kan vara inkörsporten till ett verkligt arbetsliv för många ungdomar.
          </note>
          <note n="f50abd48">
            Dessutom var ersättningen dålig, och samhället stod för hela
            ersättningen. Vi upplevde att ungdomspraktiken mer och mer förvandlades
            till det ordinarie sättet att provanställa ungdomar. Samhället
            fick alltså betala en provanställning som inte ens var en anställning.
            Man hade en mycket oklar relation till det verkliga arbetet och
            till arbetskamraterna, ingen delaktighet i facklig gemenskap och
            ingen riktig lön, utan ett bidrag vid sidan av från samhället.
            Det förvånar mig att Moderaterna när det gäller arbetsmarknadspolitiken
            med sådan kraft försvarar det bidragsträsk som innebär att ingenting
            kan ske annat än genom att staten öser in gratispengar till företagen.
          </note>
          <note n="800ff160">
            Jag tycker att vi skall erkänna att vi har ett systemfel på arbetsmarknaden.
            När vi har en konjunkturnedgång och det inte efterfrågas tillräckligt
            med arbetskraft, ja då kommer det generation på generation ut
            ur skolorna - de unga människorna - och de får inte plats.
          </note>
          <note n="220a36c7">
            Arbetslivet i Sverige erbjuder inga reella praktikplatser. Jag
            har talat för obligatoriska praktikplatser, så att det ingår i
            arbetslivet och i näringslivet att ställa praktikplatser till
            förfogande. Sedan får man allt eftersom man tittar på olika branscher
            och konjunkturlägen avropa ett nödvändigt antal praktikplatser
            från länsarbetsnämndernas eller arbetsförmedlingarnas sida.
          </note>
          <note n="beef4869">
            Dra in de fackliga organisationerna och arbetsgivarparterna!
            Låt dem skriva praktikavtal, utbildningsavtal, kompetensavtal
            och ungdomsplatsavtal!
          </note>
          <note n="fb218584">
            När det var som allra värst under 1993 tog de fackliga organisationerna
            initiativ, och det blev en del avtal, på Almegaområdet med Industrifacket
            och på verkstadsindustrins område med Metall. Det har inte givit
            någonting. Man gick in med lägre löner. Man gick in med en idé
            om kompetensutveckling med god handledning och olika praktikarbeten.
            Fackföreningarna på företagen var mycket positiva. Ingenting hände.
            Jag tror att det är två eller tre personer som har fått pröva
            på sådana praktikplatser. Jag tycker att detta är nättupp skandalöst.
          </note>
          <note n="b5e19fcf">
            Den här frågan vetter också litet åt den fråga som diskuteras
            alltmer, nämligen behovet av en bättre övergång mellan skola och
            arbetsliv. Vi har ibland, liksom flera andra, talat om det i termer
            av lärlingsutbildning, lärlingskap. Det viktiga med det är att
            samhället, staten, har sitt intresse, att utbildningsenheterna
            har sitt intresse i kommunerna, att arbetsgivarna och de fackliga
            organisationerna har sitt intresse. Det blir naturligt att starta
            ett arbetsliv på det sättet. Jag tycker att det bör kunna ske
            så som har skett tidigare i
          </note>
          <note n="05bd9e73">
            Sverige på många företag, nämligen i form av korttidsanställningar,
            som kan vara ettåriga eller tvååriga - eller hur lång tid praktiken
            eller utbildningen har varit.
          </note>
          <note n="f570f86c">
            Det är bedrövligt att arbetslivet inte har kunnat fungera, som
            det faktiskt gör på en del andra håll. De som har tittat på lärlingssystemen
            i Tyskland vet vilken mängd praktikplatser som där ställs till
            förfogande. Det är inte nödvändigt att vi inför ett helt lärlingssystem,
            med alla dess komplikationer när det gäller utbildningspolitiken,
            för att få fram den rimliga introduktionen i arbetslivet. Men
            det krävs socialt ansvar och ett samarbetsklimat. Jag fattar inte
            att vi inte kan få det på svensk arbetsmarknad, för att klara
            ungdomarnas introduktion.
          </note>
          <note n="3462c30f">
            Vänsterpartiet har länge varnat för den här situationen. Vi sade
            att de här problemen skulle uppstå, inte bara med ungdomarna utan
            generellt, när vi i våras fattade beslutet om arbetsmarknadspolitiken
            och den ekonomiska politiken. Vi föreslog särskilda insatser för
            ungdomar, med otraditionella medel. Man skulle kunna jobba med
            Agenda 21-program i kommunerna, med miljöinriktning, kulturverksamheter
            etc. Men vi föreslog också system med obligatoriska praktikantplatser.
            Jag tror att det är lösningen. Men det kräver att man är beredd
            att ta ett rejält ansvar för ungdomarnas yrkesliv.
          </note>
          <note n="c8ca602c">
            Det förslag som nu läggs fram innebär, som har sagts tidigare,
            att regelsystemet bevaras men att man från fall till fall, alltefter
            den enskildes behov, medger möjlighet att göra avsteg från det
            obligatoriska kravet på sex månaders anställning. Det innebär
            att man kanske inte behöver ha någon anställning eller ha den
            kortare - det beror på.
          </note>
          <note n="6711c016">
            Hittills har vi gjort liberaliseringar för de allra mest utsatta
            grupperna, nämligen de handikappade och invandrarna. På invandrarsidan
            går API faktiskt bättre än förväntat.
          </note>
          <note n="d5d64a20">
            Jag tycker inte att vi skall utnyttja det här till kortsiktiga
            slagsmål mellan partierna, när det handlar om att Sverige står
            utan ett bra system för att introducera ungdomar i arbetslivet
            och om att de parter som skulle kunna ta ansvaret, som har kompetens
            men också resurser, inte tar det ansvaret.
          </note>
          <note n="1ce8ec5f">
            Med de orden, herr talman, vill jag yrka bifall till utskottets
            hemställan.
          </note>
          <note n="91276ade">
            Anf. 86 ELVER JONSSON (fp) replik
          </note>
          <note n="6f44ddd5">
            Herr talman! Hans Andersson sade försonligt att vi inte skall
            ha kortsiktiga slagsmål mellan partierna, och det är en bra utgångspunkt.
          </note>
          <note n="bb6b29c4">
            Annars är väl det nya som kan noteras att man från
          </note>
          <note n="def46b0c">
            Vänsterpartihåll känner en sådan entusiasm över den tyska lärlingsmodellen.
            Det finns skäl till det i vissa avseenden; den är ju starkt marknadsorienterad.
            Det ingår väl i den skinnömsning som Vänsterpartiet genomgår.
            När det går åt rätt håll är det bara att hälsa det med tillfredsställelse.
          </note>
          <note n="38d94880">
            Hans Andersson orerar om hur dålig den svenska ungdomspraktiken
            var och säger att ersättningen var dålig. Det är väl ingenting
            mot vad det är nu. Samhället fick betala, säger Hans Andersson
            retoriskt. Det är väl ingenting mot de kostnader vi har nu, när
            ungdomar går långtidsarbetslösa och kanske blir deformerade för
            hela livet.
          </note>
          <note n="b4bb3a4e">
            Hans Andersson talar för att vi borde ha en ordning med skola-arbetsliv-praktik.
            Jag har ingen invändning mot den analysen. Men Hans Andersson
            har ingen annan modell. Han säger att det skall avropas och att
            det skall vara fackliga avtal. Det vi har sett på det området
            är ett misslyckande. Metall och Verkstadsföreningen hade ju ett
            avtal som blev en jättestor flopp; i praktiken kom ingen till
            anställning.
          </note>
          <note n="63098f8a">
            Därför skall vi inte bara ägna oss åt de utopiska modellerna,
            som ännu inte har fått markkontakt, utan ta fasta på det som lyckades
            riktigt bra. Jag vill hävda att ungdomspraktiken var en god modell;
            den gav många ungdomar jobb. Det var det viktigaste i sammanhanget.
          </note>
          <note n="27813040">
            Anf. 87 HANS ANDERSSON (v) replik
          </note>
          <note n="7315b5ff">
            Herr talman! Jag sade att ungdomspraktiken till slut nästan utvecklades
            till en obligatorisk provanställning, när den omfattades av 90
            000 ungdomar.
          </note>
          <note n="2d185175">
            Det är helt klart belagt att det uppföljningsarbete som arbetsförmedlingarna
            skulle göra var omöjligt att genomföra, med de volymer man hade.
            Det är helt klart att ungdomar placerades på områden där vi från
            samhällets sida inte önskar att de skall placeras, om de skall
            få en framgångsrik utveckling i sitt yrkesliv på tillväxtområdet.
            Det gick tvärtemot det vi pratar om när det gäller tillväxtpolitik
            osv. Det blev ett sätt att förvara ungdomar, men det var naturligtvis
            gratis arbetskraft för många arbetsgivare. Därför blev det ett
            sätt att introducera ungdomar i arbetslivet.
          </note>
          <note n="43130708">
            Det kan statistiskt avläsas att 20-25 % - det är olika siffror
            i olika undersökningar - fick anställning.
          </note>
          <note n="42904e26">
            På samma sätt har det kunnat konstateras att mellan
          </note>
          <note n="c3e1de0e">
            15 och 25 % av praktikplatserna har lett till direkta undanträngningseffekter.
            Om det är någonting man har varit överens om - såväl i Långtidsutredningen
            och AMS som inom forskningen - är det att den här typen av lågkvalitativ
            arbetsmarknadspolitisk insats, med undanträngningseffekter och
            utan större kompetenshöjning, inte skall användas annat än som
            en absolut sistahandsåtgärd, för att man inte skall bli hängande
            på gärdsgården.
          </note>
          <note n="1c9f5296">
            Anf. 88 ELVER JONSSON (fp) replik
          </note>
          <note n="949612d5">
            Herr talman! Jag kan hålla med om att det brast i uppföljningen,
            främst på grund av att det var så stora volymer. Men det hindrar
            inte att det var ett mycket gott tillskott i en svår situation.
            Vi får inte glömma att vi hade den svåraste lågkonjunkturen i
            efterkrigstid.
          </note>
          <note n="021cf347">
            Det var därför som det var helt nödvändigt att ha något okonventionellt
            och användbart.
          </note>
          <note n="9e395702">
            Hans Andersson förväxlar ett par saker, när han säger att ungdomspraktiken
            blev ett sätt att förvara.
          </note>
          <note n="bb8e8125">
            Nej, så var det inte alls. En tredjedel av ungdomarna fick jobb.
            Däremot var ungdomsintroduktionen i kommunal regi mycket av förvaringsverksamhet.
            Den har vi i stort sett kommit bort från, och det är mycket viktigt.
            Ungdomarna behöver jobb, och de behöver s.k. riktiga jobb, nämligen
            främst i enskilt näringsliv.
          </note>
          <note n="0eff2aa7">
            Anf. 89 HANS ANDERSSON (v) replik
          </note>
          <note n="bb70ca8a">
            Herr talman! Jag vädjar till andra partiers representanter att
            tänka igenom om det är rimligt att vi på ett normalt sätt skall
            föra en arbetsmarknadspolitik som till oerhört stora kostnader
            för in ungdomar i yrkes- och arbetslivet. De länder som har olika
            former av i arbetslivet inbyggda praktiksystem, där det finns
            avtal mellan parterna och där myndigheterna bidrar t.ex. med utbildningssystem,
            har också relativt låg ungdomsarbetslöshet jämfört med den allmänna
            arbetslösheten.
          </note>
          <note n="149e973c">
            Vi kan inte förlita oss bara på det samhälleliga bidragssystemet,
            som likt ett skohorn skall skyffla in ungdomarna i arbetslivet.
            Arbetslivet måste ta sitt ansvar, och då krävs det rejäla partsavtal.
            Att det har misslyckats hittills beror på att arbetsgivarparten
            inte har tagit sitt sociala ansvar. Fackföreningarna kan inte
            gärna anställa folk i företagen.
          </note>
          <note n="c96c8017">
            Anf. 90 KENT OLSSON (m) replik
          </note>
          <note n="40a9382b">
            Herr talman! Det vi diskuterar i dag, Hans Andersson, är hur
            vi skall få ungdomar i arbete. Vi diskuterar ett speciellt utskottsbetänkande.
            Vi har från vår sida klart och tydligt sagt att vi inte tror att
            den här typen av åtgärder är det som skapar arbete. Vi har tidigare
            anfört att det behövs sänkta skatter, sänkta arbetsgivaravgifter,
            bättre företagsvillkor och ett förändrat arbete. Det är våra synpunkter
            på hur man får ungdomar i arbete.
          </note>
          <note n="ae9472f1">
            Men eftersom regeringen, tillsammans med
          </note>
          <note n="0c352581">
            Vänsterpartiet, inte är beredd att göra dessa förändringar får
            vi vidta andra åtgärder under tiden.
          </note>
          <note n="7bf70580">
            Man kan konstatera att 90 000 människor var i verksamhet i den
            tidigare ungdomspraktiken. Nu är det 12 000.
          </note>
          <note n="535cbbe1">
            Hur man än räknar blir skillnaden mellan 90 000
          </note>
          <note n="b0f989a3">
            och 12 000 lika med 78 000.
          </note>
          <note n="5a76aa73">
            Om Hans Andersson tycker att det är bättre att
          </note>
          <note n="5b8d6bbc">
            78 000 ungdomar står helt utanför arbetsmarknaden så må han väl
            tycka det. För oss är det väsentligare att människor ändå gör
            någonting än att de går utan sysselsättning.
          </note>
          <note n="1103b2f0">
            Han säger att det moderata alternativet är sänkta löner och försämrade
            arbeten. Det är icke försämrade arbeten. Det är att förändra arbetet
            och ge möjlighet för människor till provanställning, vilket också
            ger jobb. Vi tror också på att sänkta ungdomslöner kommer att
            innebära fler jobb. Vi har också sett ett antal exempel på att
            det är så.
          </note>
          <note n="c6147228">
            Vi moderater tycker inte alls, Hans Andersson, att det är bra
            med bidrag, snarare tvärtom. Men vi tycker ändå att det är bättre
            med ungdomspraktik, som ger ungdomar möjligheter att slippa gå
            hemma och vara arbetslösa, än med API, som inte ger någonting.
          </note>
          <note n="fe23ab7e">
            Vi är också överens om att API skall förändras så att den blir
            mer lik ungdomspraktiken. Det är även
          </note>
          <note n="cce8014d">
            Hans Andersson, med på, om jag förstått honom rätt.
          </note>
          <note n="e9a74da8">
            Anf. 91 HANS ANDERSSON (v) replik
          </note>
          <note n="454d5d22">
            Herr talman! Vi har haft många debatter om hur man får i gång
            den ordinarie arbetsmarknaden, och vi kommer att ha många fler.
            Kent Olsson och jag har helt olika uppfattningar.
          </note>
          <note n="5622b059">
            När det gäller arbetsmarknadspolitik och hur mycket vi kan klara
            av att göra för de arbetslösa, inklusive de unga arbetslösa, kan
            jag bara konstatera att Moderata Samlingspartiet föreslår väsentligt
            mindre summor - pengar som kan användas för att ta hand om dem
            som är värst drabbade, som handikappade, invandrare och ungdomar.
          </note>
          <note n="e2076aea">
            Jag har inte sett några kreativa arbetsmarknadspolitiska förslag.
            När vi har kommit med förslag har vi aldrig fått stöd. Det har
            gällt förslag av okonventionell, projektinriktad eller miljömässig
            typ som kan engagera ungdomar.
          </note>
          <note n="8420b78c">
            Det som försvaras är det mest passiva och kravlösa, som mest
            påminner om att bara skyffla i väg gratis arbetskraft, dvs. den
            gamla ungdomspraktiken, som alla ekonomer oavsett färg, långtidsutredningar
            och forskning varnar för. Vi bör se upp med den typen av åtgärder
            och minimera den, men vi bör också se till att ha den som ett
            absolut sista alternativ.
          </note>
          <note n="d1ce1bb3">
            Kent Olsson hänvisar till att det var mycket bättre förr. Men
            om man tittar på AKU-siffrorna ser man att den öppna arbetslösheten
            för ungdomar mellan 20 och
          </note>
          <note n="125b6b5f">
            24 år var bortåt 19 %. Det är dåligt nu också - jag försvarar
            inte regeringen. Siffran är i dag ungefär
          </note>
          <note n="2b32e67e">
            14 %. Det var alltså värre förr. Som jag tidigare sade, var det
            30 000 fler ungdomar i åldern 20-24 år som stod utanför arbetsmarknaden
            1993 jämfört med i dag, trots den stora volymen lågkvalitativa
            insatser.
          </note>
          <note n="1add1779">
            Jag förespråkar aktiv arbetsmarknadspolitik, en del okonventionella
            åtgärder och ett system med inbyggd praktik som avtalas mellan
            parterna.
          </note>
          <note n="b37689b3">
            Anf. 92 KENT OLSSON (m) replik
          </note>
          <note n="72d3310e">
            Herr talman! Det hade varit oerhört dåligt om situationen inte
            hade förbättrats när vi nu har den största högkonjunkturen någonsin
            under 1900-talet här i landet - under den borgerliga fyrpartiregeringen
            hade vi en oerhörd lågkonjunktur. Trots det har arbetslösheten
            som helhet inte minskat.
          </note>
          <note n="7be23bbe">
            Eftersom vi inte är överens, Hans Andersson och jag, vill jag
            säga att de åtgärder som vi förespråkar i den normala politiken
            skulle leda till lägre arbetslöshet. Vi skall inte diskutera det
            nu. Jag vill ändå påpeka att de åtgärder vi föreslår för den normala
            marknaden kommer att leda till fler arbeten. Det är alla överens
            om.
          </note>
          <note n="9df0a708">
            När vi nu diskuterar det här nya initiativet, tycker jag mig
            ändå kunna konstatera att Hans Andersson inte är nöjd med den
            nuvarande situationen utan vill gå i riktning mot den gamla ungdomspraktiken.
            Den gav fler ungdomar möjlighet att komma ut i praktik.
          </note>
          <note n="3819346e">
            90 000 ungdomar är i jämförelse med 12 000 ungdomar 78 000 fler.
            Tycker Hans Andersson att det är bättre att 78 000 människor går
            hemma och inte gör någonting så må han tycka det. För oss är arbetslösheten
            så pass viktig att vi tycker att det är bättre att ungdomar gör
            någonting än att de bara går hemma.
          </note>
          <note n="cafbebb7">
            Därför är det här ett förslag åt rätt håll, även om det hade
            varit ännu bättre att gå över till den gamla ungdomspraktiken.
            Vi tycker att passiviteten är det värsta. Jag är litet förvånad
            över att Hans Andersson inte tycks se detta som ett större problem.
          </note>
          <note n="211357d5">
            Anf. 93 HANS ANDERSSON (v) replik
          </note>
          <note n="d140ed57">
            Herr talman! Jag ser visst passiviteten och ungdomsarbetslösheten
            som det värsta problemet, Kent
          </note>
          <note n="a33a6066">
            Olsson.
          </note>
          <note n="1ec5555e">
            Därför är vårt överordnade mål för den ekonomiska politiken att
            få i gång folk i arbete och aktivitet.
          </note>
          <note n="9c093486">
            Jag är djupt kritisk mot den här regeringen. Det framförde Vänsterpartiet
            mycket kraftfullt i samband med t.ex. tillväxtpropositionen i
            höstas och i samband med att kompletteringspropositionen diskuterades
            i våras.
          </note>
          <note n="3c440761">
            Det jag kunde se var en lägre ambitionsnivå från
          </note>
          <note n="99d7a071">
            Moderaterna. Jag var i och för sig inte så förvånad.
          </note>
          <note n="ce5d9f7f">
            Men vi skulle ändå möjligen kunna enas om att det är en systemfråga.
            Vi har ett stort problem i Sverige när det gäller övergång från
            skola till arbetsliv.
          </note>
          <note n="7260c91a">
            Det kan väl inte vara riksdagens åsikt att det i princip skall
            lösas med någon slags fri dragningsrätt, finansierad av staten,
            i form av gratis arbetskraft. Den fungerar ibland som provanställning
            och ibland bara som en tur-och-retur-resa inom ofta helt ovidkommande
            områden på arbetsmarknaden.
          </note>
          <note n="7e9d742d">
            Vi skall tillsammans se till att ungdomarna fasas in på en tillväxtorienterad
            arbetsmarknad, där de verkligen får lära sig någonting, delta
            i arbetet och dras in på samma villkor som människor som arbetar,
            dvs. vara under avtal.
          </note>
          <note n="32f40f06">
            Jag anser att finansieringsansvaret i första hand skall ligga
            inom ramen för arbetslivet och näringslivet. Så har man det i
            Tyskland, där man lägger ned mycket stora belopp, bortåt 40 miljarder
            D-mark, för att klara av den här mycket viktiga infasningen av
            ungdom i arbetslivet. Om någon tycker att jag därmed har glidit
            över åt marknadshållet, så gärna för mig.
          </note>
          <note n="aa971a19">
            Det kan vara alldeles utmärkt. Men det är konstruktiva synpunkter
            jag vill se och inte partipolitiskt gnäll,
          </note>
          <note n="a0cb26dc">
            Kent Olsson.
          </note>
          <note n="eba5cef8">
            Anf. 94 DAN ERICSSON (kds)
          </note>
          <note n="5710b5e9">
            Herr talman! Jag trodde ett tag när jag lyssnade på debatten
            att jag hade kommit in i fel debatt och att det var en omfattande
            arbetsmarknadspolitisk debatt som pågick. Sedan tittade jag efter
            i betänkandet och såg att det handlar om en viss fråga, nämligen
            om arbetsplatsintroduktion för ungdomar. Jag konstaterar också
            att utskottet är enigt och att det inte finns några reservationer
            i betänkandet. Jag är därför något förvånad över att debatten
            glidit över i något helt annat.
          </note>
          <note n="074dbbe8">
            Orsaken till att riksdagen tagit det här initiativet är socialdemokraternas
            misslyckande med att bekämpa ungdomsarbetslösheten. När regeringen
            inte klarar av situationen måste riksdagen ingripa. I november
            i år var 62 000 ungdomar under 25 år arbetslösa -
          </note>
          <note n="76439cd8">
            62 000!
          </note>
          <note n="8f53f548">
            Socialdemokraterna lovade i valrörelsen att ungdomar inte skulle
            vara arbetslösa längre än 100 dagar.
          </note>
          <note n="9a3ab273">
            25 000 ungdomar, dvs. nästan hälften av alla arbetslösa ungdomar,
            har varit arbetslösa i mer än 100 dagar.
          </note>
          <note n="38204e14">
            Det talar för sig självt.
          </note>
          <note n="18adfbfa">
            Vi saknar arbetsmarknadsminister Anders Sundström i den här debatten.
            Men för att han ändå skall få vara med vill jag läsa upp vad han
            sade i den senaste debatten i det här ämnet den 12 oktober:
          </note>
          <note n="4d0fd8ff">
            "Vår största utmaning är att se till att ungdomarna ges möjlighet
            till utbildning, praktik eller jobb. Jag är övertygad om att vi
            kommer att klara målet, att ungdomarna inom 100 dagar också får
            det."
          </note>
          <note n="0474e430">
            Dess värre, herr talman, kan vi nu konstatera hur verkligheten
            ser ut. Utskottet skriver i sitt betänkande:
          </note>
          <note n="7d7bcec1">
            "Under vårriksdagen ställde sig riksdagen bakom regeringens mål
            att alla ungdomar under 25 år skall vara i arbete, utbildning
            eller aktiv arbetsmarknadspolitisk åtgärd inom 100 dagars arbetslöshet.
            Siffror som redovisats ovan är därför alarmerande."
          </note>
          <note n="07b4c43a">
            Siffrorna avser de 25 000 ungdomar som har varit arbetslösa i
            mer än 100 dagar.
          </note>
          <note n="0250f898">
            Man kan fråga sig hur länge det här skall fortgå, att man inte
            har lyckats med det som man har förespeglat väljarna.
          </note>
          <note n="0dd4aaf7">
            Jag tycker litet synd om Kristina Zakrisson, som får klä skott
            i den här debatten för regeringens och
          </note>
          <note n="3aa3c7b7">
            Anders Sundströms misslyckande.
          </note>
          <note n="fbec0327">
            Jag tycker att det är bra, herr talman, att socialdemokraterna
            agerar när regeringen är handlingsförlamad inom det här området.
            Egentligen är det här betänkandet en mycket kraftig vidräkning
            med regeringen. Det är ett underkännande av regeringens politik.
          </note>
          <note n="28f7c697">
            Jag har sett att det spekuleras i massmedierna om arbetsmarknadsutskottets
            ordförande som ny arbetsmarknadsminister. Men i praktiken är vi
            redan där.
          </note>
          <note n="290d3e52">
            Arbetsmarknadspolitiken utformas ju alltmer i utskottet. Så är
            det i dag, och så kommer det att vara nästa vecka när vi skall
            behandla frågor om arbetslöshetsförsäkringen.
          </note>
          <note n="96ff3af0">
            Det är bra om vi på det här sättet kan korrigera regeringens
            politik, men man kan fråga sig hur länge detta kan fortgå.
          </note>
          <note n="4f31ef0b">
            Herr talman! Nu försöker vi att i någon mån komma till rätta
            med de svårigheter som regeringen skapat när det gäller möjligheterna
            för unga att få jobb. Därför är initiativet här bra.
          </note>
          <note n="90e5d8f0">
            I annat sammanhang driver vi också fortsättningsvis vår samlade
            politik för att komma till rätta med arbetslösheten. Men jag tänker
            inte nu uppta kammarens tid med att gå igenom det, utan vad jag
            här sagt får räcka så här långt.
          </note>
          <note n="0fdc327b">
            Anf. 95 KRISTINA ZAKRISSON (s)
          </note>
          <note n="b24dc496">
            Herr talman! I detta betänkande behandlas, som
          </note>
          <note n="088d1d9f">
            Dan Ericsson påpekade, enbart en förändring av reglerna för API
            för 20-24-åringar.
          </note>
          <note n="f98c9e4b">
            Jag tycker inte att det är speciellt synd om mig när jag nu får
            ta det här ärendet. Jag tycker att det är bra att vi kan förändra
            regler om det gynnar arbetslösa ungdomar. Det är alltså inte fråga
            om en dom över regeringens hela arbetsmarknadspolitik, utan det
            är en liten justering av en av åtgärderna.
          </note>
          <note n="f23f35bb">
            Man kan tycka att det är märkligt att reglerna måste förändras
            för gruppen 20-24-åringar, som vi nu pratar om. Man skulle ju
            kunna tro att den här gruppen kan komma ut på arbetsmarknaden.
            De här ungdomarna är ju nyutbildade och förmodligen mycket duktiga
            och ambitiösa. Men med den situation som råder på arbetsmarknaden
            i dag betraktas t.o.m. människor som vi tycker är i sina bästa
            år som gamla när de söker jobb.
          </note>
          <note n="49a82edb">
            Folk över 45 år upplever att det inte är någon idé
          </note>
          <note n="8cde12b7">
            att söka jobb. De får inget jobb. De är för gamla.
          </note>
          <note n="87ca596f">
            Situationen är extrem, men det här har inte inträffat i år. Mot
            den bakgrunden måste vi faktiskt frångå vissa principer, även
            om det ibland är mindre roligt.
          </note>
          <note n="dff5d4be">
            Just när det gäller ungdomar tycker jag att det faktiskt finns
            anledning att justera reglerna. Det är ju oerhört viktigt att
            ungdomarna kommer ut i arbetslivet. Man måste, som det sagts tidigare
            här, få en chans att klara sitt eget liv. Man måste klara sin
            egen försörjning och sin egen bostad och att ta ansvar för sitt
            eget liv. Man måste få komma in på arbetsmarknaden för att få
            arbetslivserfarenhet.
          </note>
          <note n="7fe465a0">
            Men det handlar inte bara om att tjäna pengar för att försörja
            sig. Ungdomarna måste också få en social gemenskap. De måste få
            känna att de behövs. Personligen tycker jag att det är viktigt
            att ungdomarna kommer in i ett normalt samhällsmönster - att de
            går och lägger sig på kvällen, stiger upp på morgonen, jobbar
            så att de är trötta på kvällen och har sin aktiva tid på dagen,
            inte på natten. Jag tror att detta är oerhört viktigt.
          </note>
          <note n="5005b753">
            Anledningen till att vi nu gör allt för att öka antalet praktikplatser
            är att det är viktigt att folk kommer ut. Den som är arbetslös
            skall inte sitta passiv hemma.
          </note>
          <note n="c111d44b">
            Utbildning är A och O och ökar alltid chanserna att få ett jobb.
            Men det är också mycket värt att kunna prova på andra yrken och
            bryta invanda mönster. Kanske handlar det om att prova på ett
            jobb som är väldigt könsbundet.
          </note>
          <note n="dd6f5ee3">
            Som det sagts här tidigare har alla partier ställt sig bakom
            målet att få arbetslösa ungdomar i någon sorts åtgärd inom 100
            dagar. Tyvärr har vi ännu inte lyckats nå det målet, men vi skall
            naturligtvis jobba vidare för det.
          </note>
          <note n="7887d5ed">
            Om denna justering medför att vi lättare når målet tycker jag
            att vi skall göra avsteget i fråga. Men här handlar det om undantag
            i regeln. Detta skall från fall till fall bedömas av arbetsförmedlingen
            och det lokala facket. Det rör sig alltså fortfarande om ett undantag,
            inte om en regel.
          </note>
          <note n="c4b4494c">
            Herr talman! I arbetsmarknadsutskottet har vi föreslagit en förändring
            av reglerna för API. Vi har alltså begagnat oss av initiativrätten.
            Därmed vill jag inte ha sagt att vi dömt ut regeringens arbetsmarknadspolitik,
            utan vi har gjort en liten justering beträffande en av åtgärderna.
          </note>
          <note n="0a4f0ddd">
            Jag vill alltså än en gång betona att ambitionen fortfarande
            är att man skall ha anställning efter praktiktiden. I vissa fall
            kan dock undantag göras. Jag tycker också att ett stort ansvar
            ligger på näringslivet.
          </note>
          <note n="a8bd1e39">
            Man måste leva upp till vad som här behövs och ta sitt ansvar.
            Det gäller ju att få ut ungdomarna, så att vi även i framtiden
            har erfarna och kompetenta arbetstagare.
          </note>
          <note n="3b8dfa7f">
            Herr talman! Jag yrkar bifall till hemställan i utskottets betänkande.
          </note>
          <note n="be70bcd3">
            Anf. 96 KENT OLSSON (m) replik
          </note>
          <note n="d17789bf">
            Herr talman! Jag förstår att Kristina Zakrisson inte vill döma
            ut regeringens politik. Man kan väl konstatera att den har dömt
            ut sig själv, därför att det är bara
          </note>
          <note n="1ff07721">
            12 000 personer som har fått någon form av arbetsplatsintroduktion.
            Man konstaterar nu att detta är så dåligt och Kristina Zakrisson
            säger att man enbart vill göra en liten justering och inte förändra.
            Varför vill man då inte förändra? En liten justering kommer väl
            knappast att hjälpa. Varför säger man inte att detta inte behöver
            leda till ett jobb? Man vet ju att det då blir en ökning. Varför
            byråkratiserar man ytterligare genom att säga att facket skall
            bedöma detta från fall till fall? Vad har facket för kunskaper
            som gör facket speciellt lämpligt för detta? Varför säger man
            att arbetsförmedlingen skall avgöra detta? Om man konstaterar
            att en åtgärd är katastrofal med utgångspunkt från löften som
            ges skall man väl inte göra små justeringar och låtsas som om
            det var allt som behövdes.
          </note>
          <note n="bbf1bbf6">
            Jag skulle vilja veta varför man inte säger: Det här har inte
            lyckats. Vi gör ett nytt försök och tar bort kravet på anställning.
            Kanske blir det då fler ungdomar i verksamhet.
          </note>
          <note n="3f56d4b1">
            Att Socialdemokraterna inte gör några förändringar i den normala
            politiken det kan, tragiskt nog våra svenska ungdomar och även
            äldre konstatera med tanke på den höga arbetslösheten. Att det
            behövs åtgärder som förändrar arbetsrätten och lägre skatter är
            de flesta överens om. Jag begär inte att Kristina
          </note>
          <note n="2f59c612">
            Zakrisson skall lova något i dag, med tanke på att ingen annan
            av socialdemokraterna vågar göra det. I
          </note>
          <note n="922d5c0f">
            stället låter man det bara fortgå och utreder. Jag skulle vara
            väldigt glad om jag kunde få svar på frågan om varför man gör
            små justeringar i stället för stora.
          </note>
          <note n="941b035c">
            Anf. 97 KRISTINA ZAKRISSON (s) replik
          </note>
          <note n="65fdcfb9">
            Herr talman! Moderaterna vill förändra så att det inte blir någon
            regel alls. Arbetsgivaren skall alltså kunna få gratis arbetskraft
            i den mån det önskas. Så vill inte vi socialdemokrater ha det.
          </note>
          <note n="6fffa6df">
            Vårt system innebär inte någon ytterligare byråkratisering. Redan
            nu är facket med och samråder om var det är lämpligt att förlägga
            praktikplatserna. Detta är ingen ytterligare byråkratisering.
            Dessutom tycker jag att det är mycket lämpligt att facket är med
            i diskussionerna så att vi kommer bort från risken med undanträngningseffekter.
          </note>
          <note n="8d14f081">
            Jag vidhåller att denna justering är rimlig. Det finns orter
            där arbetsmarknaden är bättre och där man tagit emot och också
            anställt praktikanter. Men det finns också orter där det är väldigt
            svårt att få ut praktikanter. Jag menar att vi skall kunna använda
            undantagsregeln från fall till fall.
          </note>
          <note n="25b00f7a">
            Anf. 98 KENT OLSSON (m) replik
          </note>
          <note n="977b04c9">
            Herr talman! Det är ju faktiskt, Kristina Zakrisson, enbart 12
            000 personer som har kommit ut i åtgärder.
          </note>
          <note n="2aef4003">
            Alltså är det väl inte små justeringar som behövs, utan stora,
            för att få ut dessa ungdomar i stället för att de är hemma och
            inte gör någonting.
          </note>
          <note n="184b3b46">
            Jag begriper inte talet om gratis arbetskraft. Det föreslås ju
            nu att man skall få jobb efteråt. Men så är det inom den kommunala
            sektorn och det systemet har ju inte visat sig ge några jobb.
            Då behövs förändringar!
          </note>
          <note n="034b247f">
            Jag förstår inte varför man inte gör det. Man säger: Egentligen
            är det bra, men vi gör en liten förändring. Vi pratar med dem
            i facket först och ser om de kan gå med på detta.
          </note>
          <note n="b6f2e1a1">
            Men det är ju inte bra - det är det som är problemet. Just därför
            skall man göra stora förändringar.
          </note>
          <note n="1d734160">
            Eller är Socialdemokraterna nöjda om man ökar antalet från 12
            000 till 15 000? Om det blir ökningar kanske Socialdemokraterna
            blir nöjda. För oss moderater är det en katastrof att så många
            ungdomar inte kommer ut i åtgärder.
          </note>
          <note n="f0311082">
            Om jag hade varit socialdemokratisk riksdagsman skulle jag ha
            varit mycket betänksam i dag och sagt:
          </note>
          <note n="74082108">
            För oss är det viktigt med stora förändringar. Här har vi misslyckats
            och måste därför göra någonting nytt.
          </note>
          <note n="f2dc9701">
            Både Kristina Zakrisson och jag konstaterar ju att vi har misslyckats.
          </note>
          <note n="2a5d053a">
            Anf. 99 KRISTINA ZAKRISSON (s) replik
          </note>
          <note n="7e7c7450">
            Herr talman! Jag kan hålla med Kent Olsson om att det är en katastrof
            att vi har så många arbetslösa ungdomar. Men detta har ju inte
            inträffat under detta år direkt.
          </note>
          <note n="70009345">
            Om vi kan öka antalet platser från 12 000 till
          </note>
          <note n="2f3269e1">
            15 000 tycker jag att det är bra. I regeringens förslag var målet
            26 000 ungdomar i API. Då återstår 14 000
          </note>
          <note n="4fe9d207">
            personer innan vi nått det målet.
          </note>
          <note n="9f2bf6b8">
            Jag anser fortfarande att arbetsmarknadens parter, och då menar
            jag i första hand arbetsgivarna, borde ta ett större ansvar för
            att ungdomarna kommer ut på arbetsmarknaden och får samma rättigheter
            som andra arbetstagare. Man kan fråga sig varför arbetsgivarna
            inte har använt sig av denna möjlighet. De vill ha längre provanställningstid,
            och det här är faktiskt en variant. Ändå har man inte använt sig
            av det som
          </note>
          <note n="a3259ec4">
            Moderaterna förespråkar.
          </note>
          <note n="a5d25aed">
            Anf. 100 ELVER JONSSON (fp) replik
          </note>
          <note n="1be91557">
            Herr talman! Jag hade tänkt fråga den socialdemokratiska talesmannen
            om hon är nöjd med läget på arbetsmarknaden när det gäller ungdomarnas
            situation. Men jag behöver inte fråga om det, eftersom
          </note>
          <note n="6f3993b1">
            Kristina Zakrisson sade i sin replik att det nu är katastrof.
            Detta är naturligtvis riktigt, sett till både antalet ungdomar
            som är utan jobb och, framför allt, vad som hade ställts i utsikt.
          </note>
          <note n="2d30e5bd">
            Jag blir litet betänksam när Kristina Zakrisson gång på gång
            återkommer till att det är fråga om en liten justering från fall
            till fall här. Hon talar som om detta skulle gälla en liten grupp
            ungdomar. Jag vill påminna lyssnarna om att det är angeläget att
            läsa in vad utskottet enhälligt skriver på s. 3 i betänkandet:
          </note>
          <note n="f8cfe676">
            "För att uppnå det av statsmakterna uppsatta målet om att ungdomar
            under 25 år inte skall behöva vara arbetslösa under en längre
            tid är utskottet emellertid berett förorda att det obligatoriska
            anställningskravet kan frångås när det föreligger särskilda skäl."
          </note>
          <note n="76a596ef">
            Det handlar om att gå från fall till fall - det skall ju prövas
            individuellt. Men, herr talman, det blir icke få. Det är katastrofalt
            många, för att använda Kristina
          </note>
          <note n="cefa3233">
            Zakrissons ord, som är utan arbete. Utskottet har bedömt det
            som oerhört angeläget att dessa ungdomar snabbt kommer i gång
            med meningsfull sysselsättning.
          </note>
          <note n="6b9aa7ed">
            Herr talman! När nu riksdagen skriver till regeringen och myndigheten
            sedan läser in detta är det därför viktigt att man tar fasta på
            vad utskottet enhälligt har skrivit. "Från fall till fall" är
            tyvärr många fall.
          </note>
          <note n="b0f58e38">
            Anf. 101 KRISTINA ZAKRISSON (s) replik
          </note>
          <note n="01ec422b">
            Herr talman! Jag kanske skall förtydliga mig. Jag kan förstå
            att Elver Jonsson uttrycker sig som han gör.
          </note>
          <note n="85cb2ffc">
            Jag tycker att det är katastrofalt att så många ungdomar är arbetslösa,
            men som jag sade tidigare är detta ingenting som har inträffat
            i år. Arbetslösheten har rusat i höjden under de senaste åren.
            Faktum är att ungdomsarbetslösheten har sjunkit något i år.
          </note>
          <note n="b968c8d7">
            När jag talar om en liten justering menar jag en justering av
            reglerna. Om denna lilla justering medför stora förändringar för
            stora grupper tycker jag att den är försvarbar.
          </note>
          <note n="dd72dd75">
            Anf. 102 ELVER JONSSON (fp) replik
          </note>
          <note n="a12c8650">
            Herr talman! Jag tackar för det klargörande Kristina Zakrisson
            gjorde. Hon talar nu om den lilla justering som skall åstadkomma
            stora förändringar. De förändringar, herr talman, som den förra
            regeringen gjorde t.ex. på arbetsrättens område och som underlättade
            för unga att komma in på arbetsmarknaden var i sig inte särskilt
            stora - men de betydde väldigt mycket psykologiskt.
          </note>
          <note n="41f69b3b">
            När sedan de socialdemokratiska återställarna kom var inte heller
            de stora, men psykologiskt innebar de stora hinder. Dessa hinder
            försöker vi nu forcera, och jag är glad över att den här modellen
            har stora likheter med ungdomspraktiken. Detta faktum hindrar
            inte att såväl facket som arbetsförmedlingen har inflytande över
            hur detta hanteras. De har också ett stort ansvar för att hjälpa
            ut ungdomarna i arbetslivet. Det är den viktigaste insats vi kan
            göra just nu.
          </note>
          <note n="c891ad59">
            Anf. 103 KRISTINA ZAKRISSON (s) replik
          </note>
          <note n="861ee69e">
            Herr talman! Elver Jonsson hänvisar till att förändringar i de
            arbetsrättsliga reglerna skulle kunna göra nästintill underverk
            på arbetsmarknaden. Arbetsrättskommissionen arbetar nu men vi
            kan inte vara säkra på vad den kommer fram till förrän den presenterat
            sitt förslag. Det skall bli väldigt intressant att se förslaget,
            och hur partierna kan komma överens.
          </note>
          <note n="5840c40a">
            Min uppfattning är fortfarande att arbetsrättsliga regler som
            arbetstagaren kan känna sig trygg med även måste gälla ungdomar.
            Jag tror faktiskt att det gynnar arbetsgivarna också. Det gynnar
            arbetsmarknaden att ha regler som gör att arbetstagarna känner
            en trygghet i sitt arbete. Det är viktigt att de ungdomar som
            skall ut i arbetslivet får praktik, men inte till vilket pris
            som helst. Det måste finnas ett skydd även för dessa ungdomar.
          </note>
          <note n="e265ffed">
            Anf. 104 ELISA ABASCAL REYES (mp)
          </note>
          <note n="479403ad">
            Herr talman! Jag vill särskilt uttrycka min glädje över att utskottet
            tagit detta initiativ, eftersom jag personligen på flera olika
            sätt uppmärksammats på problemet. Miljöpartiet stöder helhjärtat
            detta initiativ.
          </note>
          <note n="2cd787ef">
            Kanske kan det tyckas något begränsat att exemplifiera bara med
            ett enda län, men jag vill i sammanhanget ändå berätta om de synpunkter
            jag har fått med mig från mitt hemlän Södermanland.
          </note>
          <note n="e8a37e76">
            Södermanland har en nedslående arbetsmarknadssituation, och Eskilstuna
            har Sveriges högsta ungdomsarbetslöshet - 23 %. Trots insatser
            går utvecklingen trögt. Under riksdagens förra plenifria vecka
            i år besökte jag ett antal arbetsförmedlingar i
          </note>
          <note n="05dc81a4">
            Södermanland för att förhöra mig just om bl.a. ungdomars situation.
            Dessa samtal var väldigt givande.
          </note>
          <note n="293cff62">
            Bl.a. framfördes synpunkter från personalen som jag särskilt
            skulle vilja peka på i dag.
          </note>
          <note n="243224e3">
            Synpunkterna var att ungdomsarbetslösheten, så länge som den
            har funnits och så stor som den är, är oroväckande hög. Ungdomar
            upp till 25 år är särskilt utsatta, och ungdomar upp till 25 år
            med fullgjorda gymnasiestudier har en god arbetssökardisciplin.
            De är under en relativt lång tid motiverade och fortsätter hoppas
            på att få ett jobb.
          </note>
          <note n="fb9c3091">
            Hur ser situationen ut för dess ungdomar när de väl söker ett
            jobb eller sysselsättning? Det säger väl sig självt att en arbetsgivare
            hellre anställer en person som fyllt 25 år och som med större
            säkerhet har någon arbetslivserfarenhet än den som kommer in direkt
            på arbetsmarknaden. Om det dessutom inte föreligger något anställningskrav
            på den äldre personen måste valet vara ganska enkelt för arbetsgivaren.
            Ingen arbetsgivare i dag köper grisen i säcken.
          </note>
          <note n="4ed2dcdf">
            Om anställningskravet nu modifieras kommer detta att öppna möjligheterna
            för betydligt fler ungdomar. Trots att ersättningen för API är
            låg är den bättre än ingenting. Det har talats mycket om betydelsen
            av att ha ett jobb och påpekats särskilt att ungdomar behöver
            ett jobb för att utvecklas. Jag vill understryka att i dagens
            krassa verklighet är ungdomar precis lika mycket som andra vuxna
            i behov av att kunna försörja sig. Arbetsplatsintroduktion må
            vara sämre än en tillsvidareanställning, men det är bättre än
            ingenting.
          </note>
          <note n="3d7873fb">
            Enligt de observationer som Arbetsförmedlingen i
          </note>
          <note n="bed60737">
            Flen har gjort ledde de tidigare åtgärderna, då anställningskrav
            för denna åldersgrupp inte förelåg, många gånger till om inte
            fast anställning så i varje fall ett vikariat av varierande längd,
            från sommarvikariat till halvårsvikariat; detta förstås under
            förutsättning att praktiken utformades i linje med den arbetssökandes
            utbildning, erfarenhet och intresse. I
          </note>
          <note n="6a5aa3d6">
            Flen uppgick antalet ungdomar i arbetsmarknadspolitiska åtgärder
            till ungefär 100 personer för några år sedan, då denna åtgärd
            var aktuell. I dag är siffran
          </note>
          <note n="f5c378fb">
            27-28, vilket man förklarar med att anställningskravet gör det
            betydligt svårare att få ut ungdomarna på arbetsmarknaden.
          </note>
          <note n="7d3846bc">
            Detta är givetvis siffror som inte på saklig grund kan sägas
            representera hela landets situation, men
          </note>
          <note n="8cc2b63f">
            Flens situation kan inte sägas vara unik. Utskottet är ju såvitt
            jag vet bekant med den situation som råder i övriga landet. I
            betänkandetexten redogörs utförligt för den situation som råder
            i dag och för vad det är som har föranlett utskottet att ta detta
            initiativ. Jag vet inte om det råder fullständig enighet i kammaren
            om detta, men min bedömning är att anställningskravet är en av
            de faktorer som väsentligen bidragit till att ungdomarna ännu
            inte har kommit ut i de åtgärder som finns tillgängliga.
          </note>
          <note n="4d3ad510">
            Konsekvenserna av ungdomsarbetslösheten i dag kommer att bli
            väldigt svåra att överblicka. Det har dock skett stora omställningar
            för ungdomar under de senaste åren; dels skolreformer under den
            borgerliga perioden, dels reformer i utbildningssystemet under
            den socialdemokratiska regeringen. Det är därför väldigt viktigt
            att de ungdomar som inte får jobb i dag inte förlorar sin studiemotivation
            och arbetssökarmotivation som en konsekvens av den osäkerhet som
            har rått i systemen och den otacksamma situation som ungdomar
            befinner sig i när de oerfarna kommer ut på arbetsmarknaden.
          </note>
          <note n="b9a1b292">
            Jag vill sluta med att återge vad en arbetsplatsförmedlare sagt
            till mig på telefon. När jag berättade för henne att utskottet
            har tagit detta initiativ sade hon: Å, det låter som musik i mina
            öron.
          </note>
          <note n="1a58d352">
            Med det anförda vill jag yrka bifall till utskottets hemställan.
          </note>
          <note n="4e1e7c31">
            Överläggningen var härmed avslutad.
          </note>
          <note n="3cd15939">
            Beslut
          </note>
          <note n="05bf759a">
            Kammaren biföll utskottets hemställan.
          </note>
          <note n="9faec8fd">
            12 § Bordläggning
          </note>
          <note n="26dc8a10">
            Anmäldes och bordlades
          </note>
          <note n="eb55adec">
            Konstitutionsutskottets betänkande
          </note>
          <note n="182c88d8">
            1995/96:KU18 Reform av spörsmålsinstituten
          </note>
          <note n="785d24ad">
            Finansutskottets betänkande
          </note>
          <note n="2838023e">
            1995/96:FiU1 En politik för arbete, trygghet och utveckling
          </note>
          <note n="c8f6d0a5">
            Näringsutskottets betänkande
          </note>
          <note n="2da2d592">
            1995/96:NU13 Exportinsatser för små och medelstora företag, m.m.
          </note>
          <note n="76d0c9e6">
            Skatteutskottets betänkanden
          </note>
          <note n="5cb17c69">
            1995/96:SkU15 Vissa mindre ändringar i kommunalskattelagen, m.m.
          </note>
          <note n="d4f9c31c">
            1995/96:SkU16 Beskattning av utländska kapitalförsäkringar
          </note>
          <note n="870be181">
            1995/96:SkU17 Vissa punktskatte- och tullfrågor
          </note>
          <note n="2080dee2">
            1995/96:SkU18 Skatt på naturgrus
          </note>
          <note n="fe847f04">
            1995/96:SkU19 Skatteregler med anledning av nya årsredovisningslagar,
            m.m.
          </note>
          <note n="6e7e5563">
            1995/96:SkU20 Skattelättnad för riskkapital, m.m.
          </note>
          <note n="6c71b168">
            1995/96:SkU21 Trädgårdsnäringen och handläggningen av energibeskattningen
          </note>
          <note n="b612df44">
            13 § Meddelande om SkU15-SkU19 och
          </note>
          <note n="7ef21a9a">
            SkU21
          </note>
          <note n="82d02292">
            Förste vice talmannen meddelade att talmannen måndagen den 18
            december skulle föreslå kammaren att skatteutskottets betänkanden
            SkU15, SkU16,
          </note>
          <note n="b6d4645a">
            SkU17, SkU18, SkU19 och SkU21 fick behandlas efter endast en
            bordläggning.
          </note>
          <note n="4671efcf">
            14 § Kammaren åtskildes kl. 14.13.
          </note>
          <note n="bebef123">
            Förhandlingarna leddes av tredje vice talmannen från sammanträdet
            början t.o.m. 7 § anf. 39 (delvis),
          </note>
          <note n="44271629">
            av andre vice talmannen därefter t.o.m. voteringen kl.
          </note>
          <note n="cb111e9d">
            12.54 och
          </note>
          <note n="f996c938">
            av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
