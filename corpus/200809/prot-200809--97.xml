<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--97</head>
          <docDate when="2008-04-03">2008-04-03</docDate>
        </div>
      </front>
      <body>
        <div>
          <note n="3ca19bb3">
            ﻿
          </note>
          <note n="b1a7d7c7">
            Riksdagens protokoll
          </note>
          <note n="e36d14cf">
            2008/09:97
          </note>
          <note type="date" n="c4488342">
            Fredagen den 3 april
          </note>
          <note n="f3334267">
            Kl. 09:00 - 15:06
          </note>
          <note n="18747b8d">
            1 § Avsägelse
          </note>
          <note n="31761ab1">
            Tredje vice talmannen meddelade att Helén Pettersson i Umeå (s)
            avsagt sig uppdraget som suppleant i miljö- och jordbruksutskottet.
          </note>
          <note n="b7fe2bae">
            Kammaren biföll denna avsägelse.
          </note>
          <note n="01ba4554">
            2 § Anmälan om kompletteringsval till miljö- och jordbruksutskottet
          </note>
          <note n="71a920f6">
            Tredje vice talmannen meddelade att Socialdemokraternas riksdagsgrupp
            på grund av uppkommen vakans anmält Helén Pettersson i Umeå som
            ledamot i miljö- och jordbruksutskottet.
          </note>
          <note n="a4974bc6">
            Tredje vice talmannen förklarade vald till
          </note>
          <note n="b6db91ce">
            ledamot i miljö- och jordbruksutskottet
          </note>
          <note n="aaece090">
            3 § Meddelande om debatt med anledning av vårpropositionens avlämnande
          </note>
          <note n="b801d550">
            Tredje vice talmannen meddelade att debatten med anledning av
            vårpropositionens avlämnande skulle äga rum onsdagen den 15 april
            kl. 10.00 .
          </note>
          <note n="62a9d01e">
            4 § Anmälan om fördröjda svar på interpellationer
          </note>
          <note n="ed86609b">
            Till riksdagen hade inkommit följande skrivelser:
          </note>
          <note n="5dfe32e1">
            Interpellation 2008/09:423
          </note>
          <note n="0a48090e">
            Interpellationen kommer att besvaras tisdagen den 21 april 2009.
          </note>
          <note n="b34df8b3">
            Skälet till dröjsmålet är nationella inbokade resor.
          </note>
          <note n="c059863a">
            Dag Ekman
          </note>
          <note n="0b9f6b72">
            Interpellation 2008/09:424
          </note>
          <note n="5defb46e">
            Interpellation 2008/09:424 Arbetstillfällen och skattesänkningar
          </note>
          <note n="834ae1c6">
            Interpellationen kommer att besvaras fredagen den 8 maj 2009.
          </note>
          <note n="32ce45fe">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="9b9fe4d8">
            Erik Nymansson
          </note>
          <note n="87991305">
            Interpellation 2008/09:437
          </note>
          <note n="df72d22b">
            Interpellation 2008/09:437 Klimat och sårbarhet
          </note>
          <note n="fa9180d8">
            Interpellationen kommer att besvaras måndagen den 11 maj 2009.
            Miljöministern har inte möjlighet att besvara interpellationen
            tidigare på grund av utrikes resor.
          </note>
          <note n="ca89ab81">
            Lena Ingvarsson
          </note>
          <note n="06cff961">
            5 § Svar på interpellation 2008/09:359 om Tibet
          </note>
          <note type="speaker" n="29f0a29b">
            Anf. 1 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-0" n="bb635299">
            <seg n="65a4f9f2">
              Fru talman! Sven Bergström har frågat mig om jag är beredd att
              driva FN:s begäran om en grundlig och oberoende utredning av Kinas
              bruk av våld vid nedslagningen av de tibetanska protesterna förra
              året, om jag är beredd att stödja den tibetanska exilregeringens
              vädjan om att de kinesiska myndigheterna ska avblåsa sin Slå hårt-kampanj
              och upphöra med sin hårda politik i Tibet, om jag är beredd att
              driva på för att föra samman de kinesiska ledarna med Dalai lama
              eller hans representanter i en allvarligt menad dialog med utgångspunkt
              i det memorandum om genuin autonomi för det tibetanska folket
              som presenterades under den senaste dialogrundan samt på vilket
              sätt jag avser att använda Sveriges position i EU-trojkan och
              det kommande EU-ordförandeskapet för att bidra till att åstadkomma
              en lösning på Tibetfrågan.
            </seg>
            <seg n="30e36faa">
              Sven Bergström tar i sina frågor upp många av de problemfrågor
              som finns rörande Tibet.
            </seg>
            <seg n="b18aafb5">
              Låt mig först säga att situationen i Tibet förblir mycket allvarlig.
              Såväl Sverige som EU fortsätter att följa den nära. Den 19 mars
              förra året, i samband med att protesterna eskalerade, gjorde Europeiska
              unionen ett uttalande i vilket både de kinesiska myndigheterna
              och de tibetanska demonstranterna uppmanades att avhålla sig från
              våldshandlingar. De kinesiska myndigheterna uppmanades att hantera
              demonstrationerna i enlighet med internationellt accepterade principer.
              Unionen underströk vikten av att de mänskliga rättigheterna, inklusive
              yttrandefriheten och rätten att fredligt uttrycka sin åsikt, respekterades.
              De kinesiska myndigheterna uppmanades att hitta sätt för att hantera
              de bakomliggande orsakerna till demonstrationerna och göra det
              på ett sätt som respekterar de mänskliga rättigheterna. Slutligen
              upprepade Europeiska unionen sitt mycket tydliga stöd för en verklig
              och substantiell dialog mellan den kinesiska staten och representanter
              för Dalai lama.
            </seg>
            <seg n="2a21a795">
              Dessa punkter förblir relevanta för Sveriges och Europeiska unionens
              syn på utvecklingen i Tibet. Sverige ifrågasätter inte Kinas överhöghet
              över Tibet eller den så kallade ett-Kina-politiken. I flera olika
              sammanhang har emellertid såväl unionen som Sverige vädjat till
              de kinesiska myndigheterna om att inte använda övervåld i Tibet.
              Vi har också, som jag tidigare nämnt, upprepade gånger framfört
              att de motsättningar som finns måste lösas genom fredliga medel
              och att en substantiell dialog mellan centralregeringen och företrädare
              för Dalai lama och den tibetanska exilregeringen måste komma till
              stånd. Självfallet måste dialogen vara allvarligt menad och accepterad
              av båda parter.
            </seg>
            <seg n="71b90be8">
              Jag sade vid mitt samtal med utrikesminister Yang i Peking den
              2 mars i år att en dialog är viktig för att skapa ett Kina som
              kan inrymma ett mångkulturellt samhälle. Jag uttryckte oro för
              situationen för MR och kulturell mångfald i Tibet. Såväl Sverige
              som Europeiska unionen framför regelmässigt att respekten för
              de mänskliga rättigheterna måste förbättras i Tibet, inte minst
              vad gäller kulturella rättigheter och mötes-, religions- och yttrandefrihet.
              Vid överläggningar mellan företrädare för den svenska och den
              kinesiska regeringen diskuteras regelmässigt frågor med kopplingar
              till de mänskliga rättigheterna. När så bedöms som konstruktivt
              för vi även fram frågor om individuella fall.
            </seg>
            <seg n="85ad1f3e">
              Den dialog om mänskliga rättigheter som Europeiska unionen har
              två gånger per år med Kina utgör ytterligare en kanal för att
              regelbundet resa dessa frågor. Vid dessa tillfällen diskuteras
              dels övergripande frågor, dels har en lista överlämnats omfattande
              ett drygt hundratal politiska fångar som EU uppmärksammar och
              vill få mer information om. Vi har även nationellt en kanal genom
              de MR-konsultationer som hålls mellan delegationer ledda av Sveriges
              respektive Kinas MR-ambassadörer. Dessa konsultationer har hållits
              två gånger och man söker nu en lämplig tidpunkt för ett tredje
              möte. Även vid dessa konsultationer behandlas dels övergripande
              MR-frågor, dels enskilda personers situation när så bedöms konstruktivt.
            </seg>
            <seg n="da50e988">
              I båda dessa typer av kanaler, reguljära MR-konsultationer och
              överläggningar mellan regeringarna, har Tibetfrågan diskuterats.
            </seg>
            <seg n="a7d57c98">
              Vi träffar också och lyssnar på företrädare för tibetanerna.
              För vår del är det viktigt att få information från båda sidor
              och därigenom bilda oss en egen uppfattning.
            </seg>
            <seg n="718a533a">
              Förenta nationerna som organisation har, mig veterligen, inte
              gjort någon formell begäran om en utredning av Kinas bruk av våld
              förra våren vid nedslagningen av protesterna i Tibet. Generalsekretare
              Ban Ki Moon har dock i ett uttalande sagt att han är oroad över
              utvecklingen i Tibet. Han uppmanar parterna att lösa motsättningarna
              på fredlig väg och genom dialog. Den dåvarande högkommissarien
              för mänskliga rättigheter, Louise Arbour, har i uttalanden vädjat
              till kinesiska regeringen att inte använda övervåld med anledning
              av oroligheterna. I samband med dessa uttalade även FN:s specialrapportörer
              att de önskade se ett fritt flöde av information om vad som hänt
              och öppet tillträde till området för oberoende bedömare.
            </seg>
            <seg n="40f54c29">
              Vi har genom Europeiska unionen och vid våra överläggningar med
              kinesiska ledare vädjat till dem att öppna gränserna till Tibet
              och tillåta diplomater, journalister och andra oberoende personer
              att besöka Tibet och andra tibetanska områden för att skapa sig
              en egen bild av situationen.
            </seg>
          </u>
          <note type="speaker" n="a59d230c">
            Anf. 2 SVEN BERGSTRÖM (c):
          </note>
          <u who="sven_bergstrom_b4b613" xml:id="i-06386538c1d3e544-0" n="66f04c45">
            <seg n="64d1894f">
              Fru talman! Jag tackar utrikesministern för svaret. Jag förstår
              av svaret att utrikesministern delar den stora oro som jag och
              den tvärpolitiska Tibetgruppen i riksdagen känner för situationen
              i Tibet. Att situationen i Tibet förblir mycket allvarlig framhålls
              i svaret. Utrikesministern understryker också att de mänskliga
              rättigheterna, inklusive yttrandefriheten och rätten att fredligt
              uttrycka sin åsikt, måste respekteras.
            </seg>
            <seg n="dc9d133c">
              Detta har sagts tidigare av företrädare för såväl Sverige som
              många andra länder liksom företrädare för EU och FN utan att någon
              förbättring kunnat skönjas i fråga om Kinas övervåld i Tibet och
              det förtryck och den förföljelse som det tibetanska folket utsätts
              för.
            </seg>
            <seg n="ce693493">
              Låt mig i detta sammanhang påpeka att jag med den FN-begäran
              som utrikesministern inte känner till avser den begäran som Committee
              against Tortures avslutande iakttagelse gjorde 2008 i Genève.
              Det var väl tungt så det räckte.
            </seg>
            <seg n="3aa9c4af">
              Inför förra årets olympiska spel i Peking gavs stor uppmärksamhet
              åt förtrycket och de brott mot de mänskliga rättigheterna som
              Kina utövar i Tibet. I år när OS är över är det dessvärre inte
              alls samma uppmärksamhet på förtrycket i Tibet. En del uppmärksamhet
              blev det förvisso inför de högtider och minnesdagar som startade
              den 25 februari vid firandet av det tibetanska nyåret Losar likaså
              runt den 10 mars då det var 50 år sedan Kina slog ned det folkliga
              upproret i Tibet och Dalai lama såg sig nödsakad att gå i landsflykt.
            </seg>
            <seg n="65ce8576">
              Nu förefaller tystnaden åter lägra sig i Tibetfrågan, inte minst
              i skuggan av den ekonomiska kris som världen går igenom. Sannolikt
              hoppas Kina att denna kris ska göra att omvärldens uppmärksammande
              av Tibet ska försvinna helt, åtminstone för en tid.
            </seg>
            <seg n="f4f4c384">
              Man försöker att med olika former av murar hålla omvärlden utanför.
              Utrikesministern råkade ju själv ut för en sådan mur, en digital
              sådan, i samband med sitt besök i Kina i början av mars då han
              inte kunde kommunicera med omvärlden via Internet.
            </seg>
            <seg n="1ed8ccf3">
              Det finns alldeles uppenbart många olika slags murar både runt
              Tibet och runt Kina i ett slags omöjlig ambition att försöka hejda
              omvärlden från att få veta den sanning som ändå på olika sätt
              tränger sig ut till omvärlden.
            </seg>
            <seg n="d08e526f">
              Jag tror och hoppas att utrikesministern delar min frustration
              över att de traditionella diplomatiska framstötarna om vikten
              av respekt för de mänskliga rättigheterna och vikten av en substantiell
              dialog mellan centralregeringen i Kina och Tibets företrädare
              inte tycks leda till någon framgång.
            </seg>
            <seg n="36476a20">
              Jag skulle vilja följa upp mina inledande frågor med en uppmaning
              till utrikesministern att något utveckla på vilket sätt mer konkret,
              inte bara i generella ordalag, han som utrikesminister för Sverige
              och med den ytterligare tyngd som ordförandeskapet i EU ger under
              andra halvåret 2009, avser att skärpa tonen mot Kina i fråga om
              Tibet.
            </seg>
            <seg n="49c36d0f">
              Ställer utrikesministern, Sverige och EU upp på att det memorandum
              om genuin autonomi för det tibetanska folket som presenterats
              är en rimlig utgångspunkt för den nödvändiga dialogen mellan Kinas
              och Tibets representanter?
            </seg>
            <seg n="77bc0dd7">
              På vilket sätt avser utrikesministern att gå vidare om Kina fortsätter
              att nonchalera denna dialog och nonchalera kraven på mänskliga
              rättigheter i Tibet?
            </seg>
          </u>
          <note type="speaker" n="f42e8e3f">
            Anf. 3 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-1" n="bb635299">
            <seg n="b482ba6f">
              Fru talman! Tack, Sven Bergström, för de synpunkterna.
            </seg>
            <seg n="e587eea3">
              Låt mig, lite parentetiskt, börja med att säga att jag förvisso
              vid mitt besök i Peking för några månader sedan konstaterade att
              min blogg tillhörde de delar av Internet som var blockerade från
              kinesisk utgångspunkt. Jag har sedermera fått information från
              individer i Kina om att så icke längre är fallet. Framsteg kan
              noteras åtminstone på detta lilla område när det gäller utvecklingen
              i Kina, även om jag inte ska överdriva betydelsen av detta.
            </seg>
            <seg n="5f4b423e">
              Tibet är dock, lindrigt uttryckt, en något viktigare fråga.
            </seg>
            <seg n="1dddf40e">
              Kina är ett stort, mäktigt och viktigt land som själv berömmer
              sig, delvis på goda grunder, av den kulturella och nationella
              mångfald som finns i detta stora rike. Den bekännelsen till det
              mångkulturella testas ju ständigt, inte minst när det gäller utvecklingen
              i Tibet som har varit synnerligen besvärlig under en lång följd
              av år, inte minst sedan 1959 som Sven Bergström refererade till.
            </seg>
            <seg n="9e9ffe1f">
              Utvecklingen förra året innebar utan tvekan först ett steg tillbaka.
              Det våldsutbrott som vi såg i Tibet, från bägge sidor ska sägas,
              ledde enligt min mening till att situationen försämrades för bägge
              sidor i försöken att åstadkomma en dialog eller utveckling.
            </seg>
            <seg n="17e1ac8a">
              Det som skedde under förra året var att det påbörjades en försiktig
              dialog mellan företrädare för Peking och företrädare för Dalai
              lama. Det har varit ett antal samtalsomgångar. Det är svårt att
              säga att de har lett till några avgörande resultat, men så är
              det ofta i situationer som denna. Sven Bergström ställer konkret
              frågan om vi ser det memorandum som har överlämnats från den tibetanska
              sidan som grunden för den dialogen.
            </seg>
            <seg n="4c3f53c2">
              Låt mig på den punken säga att det är klart att det är grunden
              för den tibetanska ståndpunkten i den dialogen. Man kan inte gärna
              begära att den kinesiska sidan ska acceptera just den grunden
              för dialogen i synnerhet som den kinesiska uppfattningen inte
              överensstämmer med de förslag som lades fram, framför allt på
              den territoriella sidan. På tibetansk sida har man en annan definition
              en mycket vidare definition av vad Tibet innebär än vad man accepterar
              på kinesisk sida. Därför är det kanske inte rimligt att bägge
              ska utgå från det. Memorandumet ligger där som den tibetanska
              utgångspunkten. Det är bra att man på detta sätt har formulerat
              sig. Att man i inledningsskedet av en dialog eller en förhandling
              tar till relativt maximalistiska ståndpunkter är väl kanske inte
              ägnat att förvåna.
            </seg>
            <seg n="84753091">
              Det kan noteras att man från kinesisk sida har ansett att ståndpunkterna
              var så pass maximalistiska att man har reagerat med viss skärpa
              mot dem. Inte heller det är kanske ägnat att förvåna mot bakgrund
              av de motsättningar som finns.
            </seg>
            <seg n="e420d571">
              Vi kan bara uttrycka en förhoppning om att den dialogen kommer
              att fortsätta, trots de svårigheter som finns. Jag tror inte att
              man ska göra några föreställningar om att det blir ett snabbt
              resultat av det hela, men i dialogens förlängning kan ligga en
              successiv förbättring av situationen och en successivt ökad förståelse
              för respektive ståndpunkt.
            </seg>
            <seg n="b6314358">
              Det är självfallet viktigt att de kinesiska myndigheterna i den
              löpande politiken, i den dagliga verksamheten i Tibet respekterar
              de medborgerliga fri- och rättigheterna, respekterar rätten till
              insyn och informationsfrihet samt respekterar den bekännelse som
              man i alla fall i ord har till kulturell mångfald.
            </seg>
            <seg n="30a40cc4">
              Tibet representerar en på många sätt annorlunda kultur. Det kan
              finnas värderingar och praktik i den kulturen som är främmande
              för oss, men respekten för den kulturella och religiösa egenart
              som Tibet representerar är viktig också för det kinesiska samhällets
              förmåga till fortsatt utveckling och framtid.
            </seg>
          </u>
          <note type="speaker" n="c4f0d734">
            Anf. 4 SVEN BERGSTRÖM (c):
          </note>
          <u who="sven_bergstrom_b4b613" xml:id="i-06386538c1d3e544-1" n="66f04c45">
            <seg n="d33bc084">
              Fru talman! Jag tackar för den utveckling av svaret som utrikesministern
              ger, även om jag kanske inte tycker att vi uttrycker nyanserna
              på samma sätt.
            </seg>
            <seg n="514b1093">
              Utrikesministern säger att memorandumet är en maximalistisk ståndpunkt.
              Det är väl att ta i. Tibet har ju övergett kravet på självständighet
              sedan många många år. Vad man nu talar om är genuin autonomi.
              Det är det man framhåller i memorandumet. Det är, enligt mitt
              sätt att se, en mycket rimlig ståndpunkt att denna del av Kina
              ska få den autonomi som man så länge har arbetat för.
            </seg>
            <seg n="deb08d59">
              Utrikesministern säger också att det förekommer våld från båda
              sidor. Ja, naturligtvis. I den desperation som det tibetanska
              folket känner efter 50 år av förtryck, övervåld och bristande
              respekt för mänskliga rättigheter kan jag förstå att det någon
              gång brister också för de människor som kämpar förtvivlat för
              att få de mänskliga rättigheterna respekterade.
            </seg>
            <seg n="2c350c3f">
              För en knapp månad sedan hade vi i riksdagens Tibetgrupp möjlighet
              att träffa en av de tibetanska företrädarna i Europa. Det var
              Kelsang Gyaltsen, Dalai lamas speciella sändebud i Europa, som
              gästade Sverige under några dagar. Han är också medlem av Tibets
              exilregering. En grupp riksdagsledamöter hade möjlighet att sammanträffa
              med honom här i riksdagen i samband med besöket. Vi fick då återigen
              mycket starka och mycket trovärdiga vittnesmål om den väldigt
              ansträngda situation som råder i Tibet just nu.
            </seg>
            <seg n="cdd7a0ee">
              Han sade så här: Kinas regering har helt och hållet stängt Tibet
              från resten av världen. Hela regionen har blivit ett jättelikt
              fängelse. Ingen vet vad som pågår inne i detta fängelse. Kinas
              säkerhetsstyrkor har fria händer. De finns överallt i Kina.
            </seg>
            <seg n="b68f1d38">
              Kelsang Gyaltsen vädjade också till omvärlden att sätta ytterligare
              press på Kina så att regeringen river de murar som byggts upp
              kring Tibet och att Kina förmås öppna för observatörer från omvärlden.
              Det handlar om diplomater, journalister och andra oberoende personer,
              som också utrikesministern i sitt svar framhåller att han vill
              se i Tibet.
            </seg>
            <seg n="8e0285c6">
              Dalai lama är ju den högste ledaren för det tibetanska folket.
              Han är Nobelpristagare och mycket respekterad. Han har konsekvent
              förespråkat fredliga lösningar i Tibet. Nu är Dalai lama 74 år,
              om jag minns rätt. Oroligheterna är ett tecken på att trycket
              från det kinesiska styret har gjort att många tibetaner upplever
              att de befinner sig på bristningsgränsen.
            </seg>
            <seg n="09a5bf5e">
              Fönstret för en fredlig lösning kommer inte att stå öppet i evighet.
              Därför tycker jag att det är angeläget att den svenska regeringen,
              EU och FN med kraft verkar för en lösning medan vi har ett visst
              tryck som uppstod efter OS.
            </seg>
            <seg n="cd95b8fc">
              Den svenska regeringen och våra partner i EU måste vara utomordentligt
              vaksamma på det ytterligare förtryck som vi ser i Tibet och försöka
              förmå de kinesiska myndigheterna att snabbt frige de tibetaner
              som har hållits fängslade i flera månader och se till att de delges
              en formell anklagelse om förbrytelse, om det nu finns någon sådan.
            </seg>
            <seg n="312bba07">
              Jag skulle gärna se att utrikesministern i sitt ytterligare svar
              utvecklar vad vi kan göra mer än generella uttalanden och generella
              diplomatiska framstötar. Det var mycket av det i svaret.
            </seg>
            <seg n="82ed0dd6">
              Finns det någonting mer som utrikesministern funderar över för
              att försöka bidra till att komma någonstans i denna så långa och
              tragiska konflikt mellan ett folk som kämpar för sin rätt och
              en centralregering som trycker ned det?
            </seg>
          </u>
          <note type="speaker" n="024981a2">
            Anf. 5 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-2" n="bb635299">
            <seg n="39a87130">
              Fru talman! Jag tror att det som Sven Bergström säger om att
              vi kan vara i en situation där fönstret för en fredlig utveckling
              håller på att långsamt stängas illustrerar allvaret i den situation
              som är i Tibet.
            </seg>
            <seg n="8d1beeab">
              Under hela denna långa period under de senaste decennierna har
              Dalai lama varit det tibetanska folkets talesman, språkrör och
              symbol. Men han har också varit närmast inkarnationen av tron
              på en fredlig lösning.
            </seg>
            <seg n="9ed2325d">
              Det är klart att det som inträffade förra året också innebar
              att de som kanske förordade en något annorlunda väg bröt fram.
              Vi vet från de olika möten som har varit att den annorlunda vägen
              icke på något sätt har majoritet när det gäller stöd också av
              tibetanska exilföreträdare. Det är fortfarande den icke-våldsväg
              som Dalai lama med sådan envishet och sådan övertygelse predikar
              som dominerar. Men man kan naturligtvis inte utesluta att det
              kommer en annan tid längre fram och att den då öppnar för en annan
              utveckling. Det vore tragiskt. Det vore tragiskt för det tibetanska
              folket, och det vore tragiskt för Kina.
            </seg>
            <seg n="443d53c7">
              Vi vet genom mycket dyrköpt erfarenhet i världen i dess helhet
              att våld föder våld. Det riskerar att föra Tibet in i en cirkel
              som inget gott kan komma ur ifall våld föder våld alldeles oavsett
              om det startas från den ena eller den andra sidan. Det är därför
              som den möjlighet som faktiskt finns liten som den kan vara ligger
              i den dialog som faktiskt kom i gång förra året. Jag låter mig
              gärna korrigeras av Sven Bergström på den punkten när jag sade
              att detta memorandum var maximalistiska ståndpunkter. Det är alldeles
              korrekt att det finns den ännu mer maximalistiska ståndpunkten
              som är att man skulle förorda en statlig självständighet för Tibet.
              Det är viktigt att notera att Dalai lama är tydlig på den punkten.
              Han förordar inte den statliga självständigheten för Tibet.
            </seg>
            <seg n="f559166b">
              Däremot är kinesiska företrädare av den uppfattningen att innehållet
              i memorandumet går så långt att det ligger väldigt nära den gränsen
              och gör det i ett mycket vitt territoriellt utrymme.
            </seg>
            <seg n="271ba2a4">
              Nåväl: Det var därför som jag sade att det inte är alldeles onaturligt
              att man i inledningen av en förhandling eller en dialog, med den
              reservation som vi är överens om, har relativt maximalistiska
              ståndpunkter. Det finns de på den kinesiska sidan som har mycket
              maximalistiska ståndpunkter vad gäller vad de vill göra med Tibet
              i framtiden. Men det måste ligga i bägge parters intresse att
              försöka åstadkomma en dialog som långsamt leder framåt.
            </seg>
            <seg n="9dcbe237">
              Vad kan vi göra? Vi får nog dessvärre inse att Sverige är både
              avlägset och litet. Men vi har i alla fall den fördelen att vi
              har relativt goda relationer med Kina, vilket vi ska utnyttja
              också i detta sammanhang.
            </seg>
            <seg n="fcfac2d2">
              När jag var i Peking för någon månad sedan noterade jag att vi
              förmodligen har de bästa relationer med Kina som vi har haft på
              utomordentligt lång tid de bästa någonsin, sade den kinesiska
              utrikesministern. Men detta lämnade också ett betydande utrymme
              för en dialog också om känsliga frågor mänskliga rättigheter och
              möjligheterna till demokratisk utveckling. Vi hade också ett meningsutbyte
              om Tibet, även om det där finns mycket tydliga kinesiska gränser
              för vad man är beredd att tolerera. Man är mycket tydlig när det
              gäller Kinas suveränitet och territoriella integritet och ett-Kina-politiken,
              vilket är föga förvånande.
            </seg>
            <seg n="4578c59d">
              Men det är klart att vi ska utnyttja de små möjligheter som vi
              kan ha att uppmuntra till den dialog som är den enda möjliga vägen
              framåt. Vi ska också uppmuntra till en öppenhet i Tibet. Jag noterade,
              liksom Sven Bergström, att Tibet var hermetiskt avstängt från
              omvärlden under ett skede. Det har nu öppnats upp igen därför
              att man har kommit över vad man betraktar som den kritiska perioden.
              Men i detta ligger också att vi självfallet ska vara mycket uppmärksamma
              och vara beredda att påtala de restriktioner som vi finner oacceptabla.
            </seg>
          </u>
          <note type="speaker" n="44395109">
            Anf. 6 SVEN BERGSTRÖM (c):
          </note>
          <u who="sven_bergstrom_b4b613" xml:id="i-06386538c1d3e544-2" n="66f04c45">
            <seg n="2014245d">
              Fru talman! Utrikesministern brukar inte vara känd för att sätta
              sitt ljus under skäppan. Men nu tycker jag att han tonar ned Sveriges
              roll och möjligheter väldigt mycket. Han säger att Sverige är
              ett avlägset litet land med små möjligheter.
            </seg>
            <seg n="6bd3436f">
              Vi har ändå en stolt tradition i Sverige av att vara tydliga
              och kraftfulla i vårt utrikespolitiska agerande. Nu har vi dessutom
              ett läge då vi är med i ledartrojkan i EU, och vi står inför en
              situation då Sverige ska ta över ordförandeskapet under andra
              halvåret.
            </seg>
            <seg n="e28de2b3">
              Jag hoppas att utrikesministern håller med mig om att det ändå
              ger Sverige alldeles särskilda möjligheter att ytterligare sätta
              kraft bakom orden i denna fråga.
            </seg>
            <seg n="b17d7aab">
              Utrikesministern säger att det är en känslig fråga men att han
              ändå har tagit upp den vid sina kontakter med den kinesiska utrikesministern.
              Det uppskattar jag och alla andra som är engagerade i Tibetfrågan.
            </seg>
            <seg n="1397b3c6">
              Jag är övertygad om att också utrikesministern försöker vara
              så tydlig som han någonsin kan, och vi vill naturligtvis ge ett
              starkt stöd för detta. Vi ser gärna att ytterligare tyngd kan
              läggas på denna fråga. Vi vet att det för alla länder som bedriver
              ett förtryck av mänskliga rättigheter och övervåld är känsliga
              frågor när de tas upp. Det är inte okänt. Vi får alldeles strax
              en debatt om Burma och situationen där. Vi känner till hur känsligt
              det är när sådana här saker påtalas.
            </seg>
            <seg n="f32cc92b">
              Men det är ingen tvekan om att det är viktigt för Sverige, med
              de traditioner som vi har, att påtala detta. Dalai lama uttryckte
              sig kraftfullt när han sade att Tibet har blivit ett helvete på
              jorden.
            </seg>
            <seg n="fa3be494">
              Kelsang Gyaltsen, som vi träffade i början av mars, sade att
              det är ett fängelse. Det är självklart att alla med känsla för
              mänskliga rättigheter och en fredlig utveckling i världen måste
              ta upp och reagera på allt detta.
            </seg>
            <seg n="0042d634">
              Jag tackar utrikesministern för svaret. Jag uppmuntrar till fortsatt
              aktivitet och fortsatt hög svansföring i denna fråga. Vi har en
              viktig mission när det gäller Tibet och Kina.
            </seg>
          </u>
          <note type="speaker" n="234161c6">
            Anf. 7 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-3" n="bb635299">
            <seg n="d8ebdc6e">
              Fru talman! Jag tackar Sven Bergström för denna möjlighet att
              utbyta lite åsikter i denna förvisso synnerligen viktiga fråga.
              Den är viktig för Kinas utveckling, den är viktig för tibetanerna,
              för den tibetanska nationen och den tibetanska kulturen, och den
              är också viktig för våra övergripande relationer.
            </seg>
            <seg n="c081ff2a">
              Vi kommer under detta år möjligtvis att ha till och med två toppmöten
              mellan Europeiska unionen och Kina. Även om Sverige när vi sitter
              i ordförandestolen i Europeiska unionen i genuin mening inte företräder
              Sverige utan den samordnade ståndpunkten för de 27 länderna är
              jag alldeles övertygad om att strålkastarljuset också kommer att
              vara på situationen i Tibet som en del av det engagemang som vi
              har för medborgerliga rättigheter och respekten för kulturell
              autonomi också i Kina.
            </seg>
            <seg n="47145a3c">
              Jag kan därför försäkra Sven Bergström om att vi med utgångspunkt
              från vad jag har sagt här under denna interpellationsdebatt kommer
              att fortsätta att ha situationen nära oss och på de sätt som kan
              vara lämpliga att försöka uppmärksamma den, allt i syfte att försöka
              medverka till en bättre situation i Tibet och en bättre situation
              för Kina i dess helhet.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="c4ef41b9">
            6 § Svar på interpellation 2008/09:379 om EU:s ståndpunkt gentemot
            Burma
          </note>
          <note type="speaker" n="c9af8ce9">
            Anf. 8 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-4" n="bb635299">
            <seg n="f3a159ca">
              Fru talman! Ulf Holm har frågat mig vilka initiativ jag avser
              att ta för att EU:s ståndpunkt gentemot Burma skärps och för att
              den burmesiska regimen ska släppa alla politiska fångar. Vidare
              ställs även frågan vilka åtgärder som jag kommer att vidta för
              att ett globalt vapenembargo mot Burma ska bli verklighet. Slutligen
              frågar Ulf Holm vilka initiativ jag ska ta för att stärka den
              burmesiska demokratirörelsen.
            </seg>
            <seg n="58c6e49b">
              Ulf Holm uppmärksammar den mycket svåra situation som råder i
              Burma och tar upp frågor som jag själv också ser mycket allvarligt
              på. Hösten 2007 tog jag därför initiativ till att EU tillsatte
              ett särskilt sändebud för Burma i syfte att på ett mer kraftfullt
              och samordnat sätt föra en aktiv EU-politik.
            </seg>
            <seg n="ec76c0b9">
              Som Ulf Holm konstaterar är Burma i dag ett av de fattigaste
              och mest korrupta länderna i världen. I landet råder såväl en
              allvarlig humanitär kris som en oacceptabel politisk situation.
              Det politiska förtrycket är omfattande. Yttrandefrihet, tryckfrihet
              och föreningsfrihet saknas och godtyckliga arresteringar förekommer.
              Antalet politiska fångar uppgår nu till över 2 100. Den inhemska
              opposition som har funnits och tidvis växt sig relativt stark
              har kvästs. Under året 2008 dömdes bland annat 23 medlemmar ur
              den så kallade generation 88-studentrörelsen till 65-åriga fängelsestraff.
              Burma har endast ratificerat två av de nio centrala konventionerna
              om mänskliga rättigheter. Orsaken till landets djupt tragiska
              utveckling ligger entydigt i den politik som de olika militärregimerna
              har fört.
            </seg>
            <seg n="4d0948c0">
              Förutsättningarna för en demokratisk utveckling är tyvärr ytterst
              begränsade, vilket också folkomröstningen 2008 om en ny konstitution
              tydligt illustrerade. Konstitutionens utformning säkerställer
              fortsatt militär närvaro och kontroll. Det är i hög grad osäkert
              i vilken grad valet, som ska hållas i enlighet med den nya konstitutionen,
              kommer att innebära en reell öppning av det politiska landskapet.
              Vi måste noga analysera vad som sker före, under och efter valet
              för att kunna avgöra om det trots allt finns möjligheter för att
              öka det demokratiska utrymmet i Burma och hur vi i sådana fall
              bäst kan stödja en sådan utveckling.
            </seg>
            <seg n="b8c7f3da">
              Ulf Holm frågar mig om EU:s gemensamma ståndpunkt mot Burma och
              den årliga översyn som inom kort kommer att göras av ministerrådet.
              Ståndpunkten som den är utformad reglerar redan i dag en av EU:s
              mest långtgående sanktionsregimer. Efter den så kallade saffransrevolutionen
              2007 skärptes sanktionerna ytterligare för att förstärka den kraftiga
              kritik som det internationella samfundet riktade mot regimens
              oacceptabla behandling av fredliga demonstranter. Inom EU bevakas
              utvecklingen i Burma noga, och det finns beredskap att ytterligare
              skärpa den gemensamma ståndpunkten om situationen förvärras. Det
              är dock viktigt att sanktionerna är så utformade att de drabbar
              regimen och dess intressen och inte den redan mycket utsatta befolkningen.
            </seg>
            <seg n="68b17f7d">
              Jag vill också nämna att möjligheterna till sanktionslättnader
              eller incitament har diskuterats. Jag anser att denna möjlighet
              fortsatt bör finnas för att EU så effektivt som möjligt ska kunna
              få genomslag för sin politik.
            </seg>
            <seg n="5dce3e61">
              Utöver att EU kan ha ytterligare sanktioner i beredskap handlar
              det också om att upprätthålla momentum i det internationella engagemanget.
              Det är viktigt att FN-processen fortgår, och EU ger denna sitt
              fulla stöd. Jag välkomnar att olika FN-sändebud redan i år har
              gjort tre besök till landet och att FN:s generalsekreterare har
              en hög beredskap för ett återbesök om rätt förutsättningar föreligger.
            </seg>
            <seg n="4d21bed3">
              De som framför allt har möjlighet att påverka Burma och bidra
              till en positiv utveckling är de inflytelserika aktörerna i regionen:
              Kina, Indien och Asean. Förhållandena i Burma är därför en fråga
              som regelbundet förs upp i samtal med dessa. EU:s särskilda sändebud
              Fassino har som viktigaste uppgift att agera stöd för FN-processen,
              inte minst genom att försöka förmå övriga länder i regionen att
              verka mot samma mål.
            </seg>
            <seg n="30101fc4">
              Även inom ramen för AsiaEurope meeting, ASEM, finns goda möjligheter
              att föra dialog med de regionala aktörerna om Burma. Vid nästa
              utrikesministermöte i Hanoi i maj kommer jag tillsammans med det
              tjeckiska EU-ordförandeskapet att även ha ett särskilt möte med
              företrädare för Burmas regering. I detta sammanhang kommer EU:s
              krav på demokratisk utveckling och frisläppande av alla politiska
              fångar självklart att föras fram.
            </seg>
            <seg n="85829b65">
              Frisläppande av politiska fångar i Burma är ett fundamentalt
              krav från vår sida och en förutsättning för en trovärdig och genuin
              försoningsprocess. Det är också ett krav som FN:s olika sändebud
              kontinuerligt tar upp vid sina besök. Jag kan försäkra att vi
              kommer att fortsätta med ett starkt tryck mot regimen i Burma
              på denna punkt.
            </seg>
            <seg n="69172b70">
              Ulf Holm tar upp frågan om ett globalt vapenembargo mot Burma.
              Att ett land i ständig humanitär kris enligt vissa siffror lägger
              så mycket som 40 procent av sin bnp på den militära apparaten
              är oacceptabelt. Inom EU är det en självklarhet att ett vapenembargo
              föreligger mot Burma. Många andra länder har också vapenembargo,
              bland annat USA och Kanada. I dagsläget är det dock tyvärr inte
              troligt att ett internationellt vapenembargo skulle få tillräckligt
              stöd inom FN. EU har dock uppmanat internationella samfundet att
              införa ett embargo av det slag som EU har.
            </seg>
            <seg n="41ac41d0">
              Jag håller med Ulf Holm om vikten av att stödja den burmesiska
              demokratirörelsen. Sverige försöker redan på olika sätt stödja
              det civila samhället, bland annat genom enskilda organisationer
              i Sverige som verkar för demokratifrågor och till exilbaserade
              oppositionella organisationer. Mycket av det aktuella stödet tar
              sikte på att förmedla relevanta kunskaper och erfarenheter till
              främst demokratiförespråkare och exilorganisationer som arbetar
              för en demokratisering av Burma.
            </seg>
            <seg n="0934e804">
              Det är också angeläget att fortsatt stödja det burmesiska folket
              genom humanitärt bistånd samt skapa förutsättningar för fattiga
              människor att förbättra sina levnadsvillkor. Under 2008 uppgick
              det totala svenska stödet till Burmas folk till drygt 140 miljoner
              kronor.
            </seg>
            <seg n="34dd530a">
              Slutligen vill jag tacka Ulf Holm. Eftersom jag nu bara har fem
              sekunder kvar tackar jag honom en gång till.
            </seg>
          </u>
          <note type="speaker" n="4bfa1a89">
            Anf. 9 ULF HOLM (mp):
          </note>
          <u who="ulf_holm_74ae2f" xml:id="i-dcc2a8f1dce4e0a3-0" n="952b5a21">
            <seg n="a9fbfda2">
              Fru talman! Tack så mycket, utrikesminister Carl Bildt, för svaret!
              Jag tycker att det var långt och välgrundat och höll en balanserad
              ton.
            </seg>
            <seg n="affe10b2">
              Jag ställde fyra frågor, bland annat om EU kommer att skärpa
              sin ståndpunkt mot Burma när man nu ska anta en ny gemensam hållning.
              Bakgrunden är, precis som Carl Bildt nämner i sitt svar, den situation
              som råder i Burma och som tyvärr inte kan anses gå i rätt riktning.
              Tvärtom är Burma fortfarande ett av de fattigaste och mest korrupta
              länderna i världen.
            </seg>
            <seg n="94f1bafc">
              Med tanke på det hopp som tändes för två år sedan vid de kraftiga
              demonstrationerna hade vi kanske hoppats att utvecklingen skulle
              ta en något annan riktning, men tvärtom har de styrande fortsatt
              med sin regim. Den folkomröstning om en ny konstitution som hölls
              2008 var också märklig med tanke på den situation som landet då
              befann sig i efter cyklonen Nagris. Denna folkomröstning var en
              parodi på demokrati där det till exempel var olagligt att kritisera
              förslaget och människor tvingades att rösta ja. Nästa steg är
              vad regimen kallar allmänna val, som ska hållas 2010.
            </seg>
            <seg n="1ec2b25f">
              Den utveckling vi ser i dag inger oro, och den oron tycks ju
              Carl Bildt dela.
            </seg>
            <seg n="f8d10d10">
              Utrikesministern tar upp en rad synpunkter i sitt svar. Jag skulle
              vilja fråga om det särskilda EU-sändebudet Fassino. Hur går det
              engagemanget? Vilka framsteg har han gjort i sitt uppdrag? Som
              utrikesministern säger var detta ett svenskt initiativ i EU, men
              vi har hört väldigt lite om framstegen. Det tycks tyvärr, eller
              tack och lov, handla om tyst diplomati. Den får gärna spridas
              lite mer utanför de stängda rummen.
            </seg>
            <seg n="472c0f08">
              Utrikesministern säger att det finns en beredskap för att ytterligare
              skärpa den gemensamma ståndpunkten. Men kommer utrikesministern
              att agera för att det blir en sådan skärpning när EU ska fatta
              sitt beslut i april? Det var det som var frågan, inte om möjligheten
              finns utan om utrikesministern faktiskt kommer att agera för detta.
            </seg>
            <seg n="ada0c1b8">
              Om regimen ändrar sig, kan utrikesministern då också ange någon
              tidtabell för att införa det som han kallar sanktionslättnader
              men som jag skulle vilja kalla morötter för förändring, så att
              regimen inte bara känner press utan också ser möjligheter till
              utveckling? Det tror jag är väldigt viktigt.
            </seg>
            <seg n="544499b4">
              Jag är glad att Carl Bildt kommer att vara med på det gemensamma
              möte som ska hållas i Hanoi i maj. Jag hoppas att utrikesministern
              då också kommer att vara klar och tydlig när det gäller frigivning
              av politiska fångar.
            </seg>
            <seg n="3b627a58">
              När det gäller vapenembargo har tyvärr Carl Bildt rätt i att
              förutsättningarna för ett internationellt sådant ser mörka ut.
              Men kommer då till exempel Sverige i stället att agera för att
              tvinga de enskilda länder som i dag säljer vapen till Burma att
              upphöra med detta? Kommer vi att sätta tryck på de enskilda länder
              som har en sådan export i dag?
            </seg>
            <seg n="d710148c">
              Slutligen, fru talman, är givetvis frågan om demokratistöd väldigt
              viktig. Det är bra att Sverige ger så pass mycket resurser till
              civilbefolkningen. Dock sägs det inte klart och tydligt hur mycket
              mer stöd man ska ge till själva demokratirörelsen. Det tror jag
              är väldigt viktigt.
            </seg>
          </u>
          <note type="speaker" n="50eaa968">
            Anf. 10 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-5" n="bb635299">
            <seg n="517dac7e">
              Fru talman! Jag noterar vad Ulf Holm säger om att det saknas
              konkreta besked i mitt svar vad gäller stöd direkt till demokratirörelsen.
              Jag ska be att få återkomma på den punkten vid någon tidpunkt.
            </seg>
            <seg n="bceb4c06">
              Vad gäller den generella situationen är det alltid besvärligt
              att göra avvägningar av den politik vi ska föra i fall som dessa.
              Är en sanktionspolitik möjlig? Är den lämplig? Är den effektiv?
              I hur stor utsträckning ska man kombinera den med en engagemangspolitik?
              Hur ska man utforma det som Ulf Holm kallar morötter eller incitament
              till förändringar som kan vara möjliga?
            </seg>
            <seg n="2ccc4ac6">
              Från svensk sida var vi förra året pådrivande för sanktionsåtgärder.
              Vi hade diskussioner, både i detta forum och i EU-nämnden i olika
              sammanhang, där jag förklarade att jag normalt inte tror på sanktioner
              men att jag tyckte att detta var ett relativt unikt fall där det
              kunde vara en viktig markering. Jag är dock inte alldeles övertygad
              om att det finns så mycket utrymme att gå vidare den vägen, mycket
              därför att det inte finns så mycket att ha sanktioner mot. Detta
              är ju ett synnerligen isolerat samhälle, och relationerna mellan
              Europeiska unionen och Burma är synnerligen rudimentära, knappt
              befintliga över huvud taget. Det innebär att svårigheterna att
              nå fram den vägen är relativt betydande.
            </seg>
            <seg n="f363378d">
              Däremot har vi haft, och har fortfarande, en mycket betydande
              dialog med olika regionala aktörer. Jag kommer också att ha en
              sådan dialog senare under denna dag. Det råkar vara så att jag
              i dag på min besökslista har såväl Aseans generalsekreterare dr
              Surin som Indonesiens utrikesminister Wirajuda, en av dem som
              har engagerat sig allra tydligast i den burmesiska problematiken.
              Även om det är väldiga skillnader i storlek mellan Indonesien
              och Burma har det funnits vissa förenande drag. Indonesien hade
              förr en militärdiktatur, och man var väldigt rädd att landet skulle
              komma att brytas upp. Man har gjort en framgångsrik övergång till
              demokrati som också har respekterat militärens fortsatta roll.
            </seg>
            <seg n="add8d771">
              I Burma motiverar militären mycket av sin existens och sin dominerande
              roll i samhället med de separatisttendenser som finns i olika
              delar av landet och som historiskt har varit ett betydande problem.
              Där har man haft bräckliga vapenvilor med ett antal av de mer
              eller mindre självständiga regioner som finns. Men det indonesiska
              exemplet borde visa att det är möjligt att med en demokratisk
              samhällsutveckling bibehålla landets territoriella integritet
              och öka respekten för landet och därmed också bereda vägen för
              en bättre ekonomisk och social utveckling.
            </seg>
            <seg n="0821e5ea">
              Utvecklingen i Burma internt just nu är inte alldeles lätt för
              en utomstående att i sina detaljer bedöma. Man går mot det val
              som vi har diskuterat. Vi måste noga se om detta innebär några
              möjligheter över huvud taget till en försiktig öppning. Vi vill
              inte utesluta de möjligheterna, även om jag tror att man ska betrakta
              möjligheten med en betydande skepsis.
            </seg>
            <seg n="ac2d2411">
              Vi har anledning att anta att Burma inte kommer att vara isolerat
              av effekterna av den kraftiga internationella nedgången, även
              om Aseanregionen är en av de regioner i världen som är något mindre
              drabbad av denna än andra. Men även en regim som den burmesiska
              är i någon utsträckning beroende av tillgång till internationellt
              kapital.
            </seg>
            <seg n="947d63a1">
              Det särskilda sändebudet Fassino, som jag inte haft möjlighet
              att träffa på ett antal månader, fortsätter att bedriva en aktiv
              verksamhet. Men det är en verksamhet som till stor del är, som
              jag sade, ett stöd till FN:s verksamhet, till FN:s sändebud och
              till det man där försöker göra. Det som närmast är på dagordningen,
              och som jag försiktigt antyder, är att generalsekreterare Ban
              Ki Moon är synnerligen redo att på kort varsel resa till Burma
              för att fortsätta den dialog som han inledde med den allra högsta
              ledningen. Men en resa kan inte bara vara en resa, utan en resa
              måste vara en resa med politiskt innehåll. Det är därför man väntar
              och ser om förutsättningarna föreligger för det viktiga steg som
              en ytterligare resa av Ban Ki Moon skulle innebära.
            </seg>
          </u>
          <note type="speaker" n="e946dd3d">
            Anf. 11 ULF HOLM (mp):
          </note>
          <u who="ulf_holm_74ae2f" xml:id="i-dcc2a8f1dce4e0a3-1" n="952b5a21">
            <seg n="d40e375b">
              Fru talman! Tack så mycket, utrikesministern, för vidareutveckling
              av svaret!
            </seg>
            <seg n="ab88c65c">
              Jag ska börja med ståndpunkten om Sverige kommer att agera för
              en skärpning av hållningen mot Burma. Det vore bra om utrikesministern
              kunde slå fast att det åtminstone inte handlar om en försvagning.
              Det kan man läsa in i det resonemang som utrikesministern för,
              det vill säga att det inte har skett några förbättringar. Utrikesministern
              ser i dag inga möjligheter till skärpningar därför att det enligt
              utrikesministern inte finns så mycket mer att skärpa. Detta får
              inte betyda att det blir en försvagning av EU:s ståndpunkt som
              ska beslutas i april. Det är en väldigt tydlig markering att så
              inte får ske. Det handlar om att sätta upp mål framöver kring
              vad som kan göras och ha incitament för förändringar för regimen.
              Det tror jag är väldigt viktigt om vi ska kunna ta steg i rätt
              riktning.
            </seg>
            <seg n="931765fc">
              Jag tycker att det är bra att utrikesministern lyfter fram, som
              han gjorde i den förra interpellationsdebatten, Sveriges goda
              relationer med Kina. Jag hoppas att de kan utnyttjas också i detta
              fall när det gäller kontakterna med Burma. Kina har väldigt viktiga
              kontakter där, vilket också Indien har. Jag hoppas att det blir
              ett möte IndienEU under hösten, och det förmodar jag. Det kan
              utrikesministern bekräfta, men jag har för mig att det brukar
              ske en gång per år. Jag hoppas att Sverige som ordförandeland
              i EU sätter Burmafrågan högt på dagordningen så att man kan ta
              steg framåt. Jag tror att det är väldigt viktigt att man utnyttjar
              de möjligheter som ges och att Sverige utnyttjar ordförandeskapet
              i EU under nästa halvår till att lyfta fram frågor som Burma men
              också den fråga som togs upp i förra interpellationsdebatten,
              Tibet, när man har så goda möjligheter att göra det.
            </seg>
            <seg n="8a924af2">
              Det är glädjande att höra att utrikesministern flaggar för FN-chefens
              engagemang och att det kan bli en resa om möjligheten ges. Det
              är lite svårt att avgöra i dag, men bara det att beredskap finns
              tycker jag sänder en positiv signal.
            </seg>
            <seg n="ea1b40e1">
              I frågan om demokratistöd svävar utrikesministern fortfarande
              lite. Jag tror att det är väldigt viktigt att vi naturligtvis
              håller fast vid det civila stödet till människor som bor där.
              Det är otroligt viktigt. De behöver mycket mer stöd än vad som
              kan ges. Men jag noterar också att detta är enda avsnittet i utrikesministerns
              svar där han inte omnämner EU. Det har han gjort i alla andra
              avsnitt. Frågan är på vilket sätt man kan använda EU:s biståndsbudget
              till att också stödja demokratirörelsen. Det står inte uttryckligen
              hur mycket Sverige ger till demokratirörelsen, men jag tror att
              det är viktigt att vi försöker öka det successivt så att vi ger
              de goda krafterna i landet en möjlighet att växa och få förändringar
              framöver.
            </seg>
          </u>
          <note type="speaker" n="f42d2f3d">
            Anf. 12 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-6" n="bb635299">
            <seg n="a9e71b71">
              Fru talman! Jag måste ärligt medge att jag för ögonblicket inte
              riktigt har klart för mig exakt hur mycket vi ger i demokratistöd,
              men vad jag minns från tidigare diskussioner med inte minst Ulf
              Holm är det rätt betydande stöd. Låt det vara osagt om det finns
              anledning att öka det eller inte, men det är betydande stöd. Jag
              är helt övertygad om att sådant stöd också ges från Europeiska
              unionens sida. Det handlar om olika medier som vi stöder och inte
              minst stöd till de kontor som demokratirörelsen i Burma har upprättat
              i Bryssel, som ju är en viktig kanal för olika typer av informationer
              och bedömningar.
            </seg>
            <seg n="5bca0a8c">
              Låt mig säga att Ulf Holms tolkning av vad jag sade i allt väsentligt
              är korrekt i den meningen att jag inte ser något skäl eller någon
              möjlighet till skärpning. Men i detta ligger inte heller motsatsen.
              Jag ser i dag inte något skäl till att lätta upp på något sätt.
              Vi kommer säkert att få anledning att återkomma till detta i EU-nämnden
              inför det konkreta beslutet, men jag ser inga skäl till att gå
              den vägen i dag. Däremot har vi, som både Ulf Holm och jag säger,
              anledning att signalera att för den händelse det sker förbättringar
              i Burma är vi beredda att gå den vägen och vidta andra åtgärder
              för att hjälpa och stödja en positiv utveckling. Men det förutsätter
              mycket tydliga signaler när det gäller öppenhet inför det val
              som vi diskuterar, frisläppande av politiska fångar och de övriga
              åtgärder som kan komma i fråga.
            </seg>
            <seg n="1361e08f">
              Jag kommer att diskutera de här frågorna vidare med utrikesminister
              Wirajuda framför allt under dagen. Som jag säger i svaret kommer
              frågorna att vara kanske inte dominerande men viktiga både vid
              ASEM-mötet i Hanoi i maj där vi har det separata mötet mellan
              Europeiska unionen och företrädarna för den burmesiska regimen.
              Därefter åker vi direkt från Hanoi till Aseanmötet i Phnom Penh
              i Kambodja där vi också rimligtvis kommer att ha dessa frågor
              på dagordningen.
            </seg>
            <seg n="f45fa769">
              Det kommer att finnas ytterligare anledningar under våren att
              återkomma till denna politik. När vi har anledning att återkomma
              till detta ska jag också kunna vara lite mer konkret när det gäller
              besked om stödet till demokratirörelsen.
            </seg>
          </u>
          <note type="speaker" n="baf60b03">
            Anf. 13 ULF HOLM (mp):
          </note>
          <u who="ulf_holm_74ae2f" xml:id="i-dcc2a8f1dce4e0a3-2" n="952b5a21">
            <seg n="329cc2c0">
              Fru talman! Den springande punkten i den här interpellationsdebatten
              är trots allt vilka signaler man kan se av regimen i Burma. Har
              utvecklingen sedan tidigare beslut i EU om den gemensamma ståndpunkten
              gått i rätt riktning eller inte? Där måste vi kunna vara överens
              om att vi inte ser några sådana tydliga signaler i rätt riktning.
              Tvärtom framhåller också utrikesministern de olyckliga domarna
              i 65 mål mot demokratikämparna i Burma som fullständigt absurda.
              Om EU inte gör något utan låter det vara status quo kan detta
              uppfattas av regimen i Burma som att det är okej, och den signalen
              får vi inte sända.
            </seg>
            <seg n="b33dc6b4">
              Det är därför viktigt, även om utrikesministern inte i dag kan
              se några sätt att skärpa ståndpunkten, att sända signalen att
              vi inte tycker att det är okej såsom regimen hanterar situationen
              i Burma. Då måste någon sorts skärpning ske, vilken sort kan vara
              svårt att tala om i dag. Men det är viktigt att utrikesministern
              har detta i bakhuvudet när han ska försöka påverka resten av EU.
              Jag tror samtidigt att det är viktigt att föra fram deadlines
              för vad som kan bli bättre när det gäller att ge incitament för
              förändringar.
            </seg>
            <seg n="320c56af">
              I frågan om vapenembargo duckar utrikesministern lite, men jag
              tror fortfarande att det är viktigt att Sverige kanske bilateralt
              ska försöka påverka de länder som fortsätter att exportera vapen
              till Burma och få dem att upphöra med detta, trots att vi inte
              kan få något internationellt vapenembargo.
            </seg>
            <seg n="6b99427c">
              Med det vill jag tacka, fru talman, utrikesministern för denna
              debatt.
            </seg>
          </u>
          <note type="speaker" n="3f5c15b0">
            Anf. 14 Utrikesminister CARL BILDT (m):
          </note>
          <u who="carl_bildt_utrikesminis" xml:id="i-5cfa965d15424327-7" n="bb635299">
            <seg n="41c18b38">
              Fru talman! Låt mig bara säga att jag inte tror att vi har någon
              avgörande oenighet vad gäller sanktionspolitiken. Den är vad den
              är. Samtidigt tror jag att vi har en gemensam realism vad gäller
              möjligheten att uppnå avgörande resultat den vägen.
            </seg>
            <seg n="c0913c97">
              Ska vi göra någon kalibrering av politiken tror jag att vi möjligtvis
              ska titta på möjligheten att parallellt, utan att lätta på sanktionsdelen,
              öka engagemangsdelen. Man ska kunna arbeta med bägge dessa instrument.
            </seg>
            <seg n="25bed31b">
              Jag noterar att den nya amerikanska administrationen har sänt
              ett sändebud till Burma för att där inleda en försiktig dialog.
              Jag saknar närmare information om karaktären och innehållet i
              den dialogen. Men jag tror att den reflekterar en insikt om att
              sanktionspolitiken är värdefull för att ge den tydliga signalen
              om vad vi tycker, men den är kanske inte tillräcklig för att åstadkomma
              de förändringar som vi hoppas kunna ge ett bidrag till.
            </seg>
            <seg n="ed1efae5">
              Det är också viktigt när vi talar om stödet till demokratirörelsen
              att vi försöker att utveckla en dialog med inte minst den interna
              oppositionen, besvärligt som detta kan visa sig vara, och att
              lyssna till de röster som kan komma därifrån, de som inifrån landet
              kan göra bedömningar av utvecklingen.
            </seg>
            <seg n="80c288c1">
              Slutligen, som vi också är överens om, är det viktigt att vi
              för dialogen med de länder i regionen som av både geografiska
              och historiska skäl har bättre möjligheter att bedöma och utöva
              inflytande på utvecklingen än vad vi kanske har. På det sättet
              kan också vi ha ett större inflytande än vad som annars skulle
              bli fallet.
            </seg>
            <seg n="cb4a05fb">
              Mycket av detta kommer jag faktiskt genom tillfälligheternas
              spel att ägna mig åt under denna dag och sedermera med de olika
              kontakter som jag indikerade under denna nu äntligen begynnande
              vår.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="ecc69130">
            7 § Svar på interpellation 2008/09:264 om nystartsjobbares rättigheter
          </note>
          <note type="speaker" n="c198c1a0">
            Anf. 15 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-8" n="4713e0cc">
            <seg n="10b1ad14">
              Fru talman! Luciano Astudillo har frågat mig på vilka grunder
              jag har beslutat att ändra anställningsförmånerna för nystartsjobb.
              Han har också frågat om jag avser att gå vidare med liknande ändringar
              för andra former av subventionerade jobb.
            </seg>
            <seg n="62193945">
              Låt mig börja med att förtydliga för Luciano Astudillo vad nystartsjobb
              är för någonting. Nystartsjobb är ett ekonomiskt stöd till arbetsgivare
              som anställer personer som har varit utan arbete en längre tid.
              Ett nystartsjobb innebär att en arbetssökande blir anställd och
              en arbetsgivare får ett ekonomiskt stöd.
            </seg>
            <seg n="cbac8cd2">
              Regeringen vill hjälpa personer som har svårt att få en anställning,
              personer som under en längre tid till exempel varit arbetslösa
              eller sjukskrivna. Nystartsjobb syftar till att stimulera tillkomsten
              av nya jobb, och regelverket ska möjliggöra detta. Tyvärr har
              regelverket hindrat många småföretag från att anställa. Därför
              har vi nu vidtagit åtgärder.
            </seg>
            <seg n="19f84f23">
              Enligt de tidigare bestämmelserna om nystartsjobb lämnades endast
              stöd om arbetsgivaren kunde intyga att lön och andra anställningsförmåner
              utgick enligt kollektivavtal eller att de var likvärdiga med kollektivavtal
              i branschen. Många småföretagare som inte hade kollektivavtal
              avstod därför från att anställa. Enligt min mening var den tidigare
              regeln otydlig och kunde uppfattas som att regeringen reglerar
              anställningsförmåner, något som går emot grunderna i den svenska
              modellen. När vi nu har ändrat regelverket från och med den 1
              februari 2009 utökar vi möjligheterna för fler arbetssökande att
              få ett nystartsjobb.
            </seg>
            <seg n="7ad12eff">
              På samma sätt som med alla andra arbeten på den reguljära arbetsmarknaden
              förutsätter vi att arbetsmarknadens parter själva kommer överens
              om anställningsförmånerna. Regeringen reglerar inte sjukförsäkringar,
              arbetsskadeförsäkringar, livförsäkringar och trygghetsförsäkringar
              för alla anställda i Sverige. Eftersom nystartsjobb är vanliga
              anställningar och inte ett arbetsmarknadspolitiskt program som
              Arbetsförmedlingen anvisar sökande till, finns heller ingen anledning
              att arbetsförmedlare ska behöva bedöma om företag har förmåner
              som är likvärdiga med kollektivavtal i branschen.
            </seg>
            <seg n="cd7e859f">
              För subventionerade arbeten som Arbetsförmedlingen anvisar till
              finns i dagsläget ingen anledning att göra några förändringar.
            </seg>
          </u>
          <note n="72995bba">
            Då Luciano Astudillo, som framställt interpellationen, anmält
            att han var förhindrad att närvara vid sammanträdet medgav tredje
            vice talmannen att Lars Lilja i stället fick delta i överläggningen.
          </note>
          <note type="speaker" n="b96f7462">
            Anf. 16 LARS LILJA (s):
          </note>
          <u who="lars_lilja_880e89" xml:id="i-69c228e0b63d9c5c-0" n="6f3653cc">
            <seg n="25426dff">
              Fru talman! Till att börja med tror jag att både jag och Luciano
              Astudillo är hyfsat medvetna om vad ett nystartsjobb är. Det framgick
              ganska tydligt under valrörelsen 2006 som den åtgärd som skulle
              råda bot på det så kallade utanförskapet, ett utanförskap som
              då låg någonstans på mellan en och en och en halv miljon människor.
              Sett till resultatet av nystartsjobben de senaste två åren har
              måhända antalet i utanförskap minskat med 30 00040 000 personer.
              Av dem är det endast 6 000 som har gått till ett osubventionerat
              jobb.
            </seg>
            <seg n="a60fd5d9">
              Vi socialdemokrater anklagades för att vilja tricksa med arbetslöshetssiffrorna.
              Och nu hävdar arbetsmarknadsministern att nystartsjobben inte
              är en arbetsmarknadspolitisk åtgärd. Det kan man väl måhända göra
              om man själv bestämmer definitionen. Men det är trots allt indirekt
              uteblivna skatteintäkter som gör att de här personerna kan få
              ett jobb. Det är väl närmast en semantisk fråga huruvida det är
              en arbetsmarknadspolitisk åtgärd eller inte.
            </seg>
            <seg n="ea10b69f">
              Motivet för att göra den här ändringen, att det ska finnas kollektivavtal
              eller kollektivavtalsliknande löner, som den här debatten egentligen
              handlar om och inte om löner, var att småföretag inte hade kollektivavtal
              och därför inte vågade anställa. Men nu är det faktiskt så att
              småföretagen inte behöver ha kollektivavtal.
            </seg>
            <seg n="632020fd">
              Det krav som fanns tidigare var att det skulle vara likvärdiga
              villkor och framför allt att det skulle finnas försäkringar. Men
              i Arbetsförmedlingens anvisningar om nystartsjobben finns det
              inget explicit krav på att försäkringar ska finnas. Det handlar
              om sjukförsäkring, arbetsskadeförsäkring, livförsäkring och andra
              trygghetsförsäkringar som de personer som har ett nystartsjobb
              kan tvingas att vara utan. Det här känns lite märkligt. Arbetsmarknadsministern
              omhuldar ju kollektivavtalen i alla andra sammanhang, men när
              det kommer till praktisk handling är det inte riktigt lika säkert
              och tydligt.
            </seg>
            <seg n="38670356">
              Redan när det gamla regelverket fanns tittade Rut på det här
              och konstaterade efter kontakter med Fora och Collectum att ungefär
              var femte arbetsgivare som anställt nystartsjobbare redan då saknade
              försäkringar. Bara det tycker jag kan vara lite problematiskt.
              Att lösa problemet genom att säga att nej, ni behöver inte ha
              försäkringarna, tycker jag inte känns riktigt tryggt. Det vore
              bättre att skärpa kontrollen av dem.
            </seg>
            <seg n="fc414733">
              Mina frågor till ministern i det här läget blir då: Är det för
              det första rimligt att lasta över på nystartsjobbaren att själv
              ta ansvar för att kontrollera att försäkringarna finns? Är det
              för det andra rimligt att de här personerna, som sannolikt är
              ganska desperata efter att ha varit arbetslösa ganska länge, mer
              eller mindre ska tvingas att ta ett jobb där det inte finns fullgoda
              försäkringar för vad som kan hända under anställningstiden?
            </seg>
          </u>
          <note type="speaker" n="f9031758">
            Anf. 17 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-9" n="4713e0cc">
            <seg n="c6c0dbe2">
              Fru talman! När det gäller minskningen av utanförskapet med 30
              00040 000 personer, som Lars Lilja nämnde, ska man komma ihåg
              att över hälften av dem har varit borta från arbetsmarknaden i
              mer än två år, och mer än var tionde har varit borta i mer än
              fem år. Det är grupper som normalt sett har haft en väldigt svag
              förankring på arbetsmarknaden och nog inte trott att de skulle
              ha möjlighet att komma tillbaka.
            </seg>
            <seg n="9b77b517">
              Vi ska också komma ihåg att nystartsjobben är en rättighet, inte
              en åtgärd. Och det finns någonstans uppemot 200 000 personer som
              skulle vara berättigade till anställning genom ett nystartsjobb.
              Men ingen tvingar någon att ta ett nystartsjobb, utan det är som
              sagt en rättighet. Och uppfyller arbetsgivarna kriterierna har
              de rätt att få den nedsättning av arbetsgivaravgifter som det
              handlar om. I det fallet är ett nystartsjobb som vilket annat
              jobb som helst på svensk arbetsmarknad. Det är bara det att om
              kriterierna uppfylls avstår staten från att ta in arbetsgivaravgiften.
            </seg>
            <seg n="3b638490">
              Eftersom det är som vilket annat jobb som helst på svensk arbetsmarknad,
              bör regelverket också vara det som gäller för alla andra jobb
              på svensk arbetsmarknad, nämligen att det är parterna som tar
              ansvar för lönebildning och anställningsvillkor. Det är så det
              fungerar när det gäller alla andra jobb, och det är så det också
              bör fungera när det gäller nystartsjobben.
            </seg>
          </u>
          <note type="speaker" n="db7f853d">
            Anf. 18 LARS LILJA (s):
          </note>
          <u who="lars_lilja_880e89" xml:id="i-69c228e0b63d9c5c-1" n="6f3653cc">
            <seg n="7436b8c1">
              Fru talman! Det här är en definitionsfråga som vi måhända kan
              träta om lite grann. Är det verkligen att betrakta som ett vanligt
              jobb när man lastar in relativt mycket skattepengar i en åtgärd
              för att folk ska få jobb? Som jag sade tidigare tycker jag att
              det är en intressant diskussionsfråga.
            </seg>
            <seg n="f0ebd546">
              Naturligtvis kan inte någon tvingas att ta ett jobb, det är sant,
              men man måste inse vilken situation de här personerna sannolikt
              befinner sig i. A-kassan håller på att ta slut. Man är alltså
              tvungen att på något sätt ordna sin försörjning.
            </seg>
            <seg n="5a92efd8">
              Jag tycker att det är allvarligt att man då kan hamna i ett läge
              där man tar ett jobb där det inte finns fullgoda försäkringar.
              Jag tycker att det borde finnas rimliga krav på den här typen
              av åtgärder där staten med skattepengar går in och stöder en arbetsgivare
              eller en person för att han eller hon ska kunna få ett jobb. Man
              ska kunna vara säker på att man har samma försäkringar som finns
              på den övriga arbetsmarknaden. Sedan kan vi naturligtvis diskutera
              vem som ska se till att det fungerar, och uppenbarligen fungerar
              det inte överallt.
            </seg>
            <seg n="f47b9378">
              Jag kan berätta en liten historia för arbetsmarknadsministern
              om en bekant till mig som tyvärr är död nu. Han var anställd på
              ett företag som inte hade en kollektivavtalad försäkring. Däremot
              hade de en försäkring via ett privat försäkringsbolag som motsvarade
              de rättigheter och villkor som man har via den kollektivavtalade
              försäkringen. Det här företaget gick i konkurs. En konkursförvaltare
              tog över företaget, men man kunde inte driva det vidare utan var
              tvungen att lägga ned företaget. Under den här perioden missade
              man att betala in försäkringspremierna. Tack vare en uppmärksam
              handläggare lyckades man betala in premien i sista stund.
            </seg>
            <seg n="6b4d0515">
              Under den här perioden blev min bekant allvarlig sjuk och avled
              tyvärr så småningom. Efteråt kunde vi konstatera att tack vare
              att man lyckades betala in försäkringspremien i sista minuten
              fick hans efterlevande ett, i mitt tycke, fullgott skydd. Hade
              man missat den här inbetalningen med någon dag hade den efterlevande
              fått ett skydd på 15 00020 000 kronor.
            </seg>
            <seg n="3470dc1c">
              Om det hade varit en kollektivavtalad försäkring hade den här
              personen, och framför allt hans efterlevande, suttit trygg. Där
              fungerar det så att om arbetsgivaren slarvar med att betala in
              avgifterna finns det en fond som skyddar den som annars skulle
              råka illa ut.
            </seg>
            <seg n="a010e32c">
              Det tycker jag är en väsentlig skillnad mellan dessa försäkringar.
              Kollektivavtalet är betydligt tryggare och i många stycken ett
              bättre val för den anställde. Det tycker jag är någonting som
              man ska ha med sig i den här diskussionen. Kollektivavtalet är
              bättre än den privata lösningen.
            </seg>
            <seg n="3dc0778c">
              Samtidigt kan jag konstatera att arbetsmarknadsministern i många
              stycken hyllar trygghetsavtalen. Det är de som ska lösa omställningen
              på arbetsmarknaden. De är uppenbarligen inte heller viktiga för
              dem som har nystartsjobb, eftersom man inte har kravet att de
              här försäkringarna ska finnas.
            </seg>
            <seg n="2a5477dd">
              Frågan är fortfarande om arbetsmarknadsministern på allvar tycker
              att det här är ett rimligt förhållande.
            </seg>
          </u>
          <note type="speaker" n="4b54bb72">
            Anf. 19 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-10" n="4713e0cc">
            <seg n="529e66b5">
              Fru talman! Jag kan bara återupprepa att nystartsjobben är vanliga
              jobb. Löner och lönebildning ser ut precis som för vilket annat
              jobb på arbetsmarknaden som helst. Man omfattas om lagen om anställningsskydd.
              Man kvalificerar sig för a-kassa och allt det där andra som vi
              andra gör som arbetar på svensk arbetsmarknad. Nystartsjobben
              är en rättighet, ingen skyldighet. Det är ingen anvisning. Det
              är en möjlighet, inte ett tvång. Löner, förmåner och annat förhandlas
              om och sköts av parterna enligt det som brukar vara god sed på
              arbetsmarknaden.
            </seg>
            <seg n="2e352633">
              Jag vill förstås att alla ska ha ett gott försäkringsskydd. Det
              får man genom att till exempel ha ett kollektivavtal. Men inte
              ens Lars Lilja vill väl att vi ska ha en annan ordning än den
              ordning vi har på svensk arbetsmarknad i dag, nämligen att kollektivavtal
              är någonting man förhandlar om, och det är frivilligt. Alternativet
              är att vi har allmängiltigförklaring, som man har i en del andra
              länder, men där har vi också sett hur anslutningsgraden till facken
              har sjunkit väldigt kraftigt därför att det inte finns någon större
              mening att vara med.
            </seg>
            <seg n="4581763b">
              Frivillighet är bra. Det är det den svenska modellen bygger på.
              Det finns goda skäl att ha det på det sättet och att bevara den
              svenska modellen. Eftersom nystartsjobben är att betrakta som
              vilka andra jobb som helst bör detta också gälla nystartsjobben.
            </seg>
          </u>
          <note type="speaker" n="79016f18">
            Anf. 20 LARS LILJA (s):
          </note>
          <u who="lars_lilja_880e89" xml:id="i-69c228e0b63d9c5c-2" n="6f3653cc">
            <seg n="391300df">
              Fru talman! Min grundläggande inställning i den här frågan är
              trots allt att när staten går in med betydande subventioner i
              någon form av anställningsförhållande borde det rimligtvis vara
              en arbetsmarknadspolitisk åtgärd. Det kanske är där skiljelinjen
              går.
            </seg>
            <seg n="18584f40">
              Samtidigt säger man nu att det handlar om lön. Det är lönen som
              fortfarande ska vara likvärdig med kollektivavtalen. Då blir en
              intressant fråga: Vad är lön? Enligt Arbetsdomstolen och EU-rätten
              borde faktiskt pensionsavtal och övriga avtalsförsäkringar anses
              som lön. Enligt den definition som Arbetsdomstolen och EU-rätten
              gör ska lön, vid tolkning av likabehandlingsprincipen, även innefatta
              pensionsförmåner, och pensioner är uppskjuten lön. Det är juridiskt
              klarlagt. I så fall blir det märkligt om Arbetsförmedlingen kan
              säga att det inte finns några krav på försäkringar när man anställer
              en nystartsjobbare. Enligt de här rättsliga definitionerna är
              de här avtalade försäkringarna att betrakta som lön. Min fråga
              är: Hur ställer sig arbetsmarknadsministern till det?
            </seg>
            <seg n="c03e58e6">
              Arbetsmarknadsministern har många gånger hävdat att kollektivavtalen
              är bra och inte ett problem. De är snarare ett stöd för svensk
              arbetsmarknad. Då borde det inte vara så svårt att ha krav på
              att det ska finnas kollektivavtal när staten går in och stöder
              arbetsgivare och arbetstagare. Är det så att ministern anser att
              kollektivavtalen är ett problem kan jag inte tycka annat än att
              arbetsmarknadsministern ibland pratar med kluven tunga. I ena
              stunden är de bra, och andra stunden är de ett problem.
            </seg>
          </u>
          <note type="speaker" n="98f0a999">
            Anf. 21 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-11" n="4713e0cc">
            <seg n="5996d74d">
              Fru talman! Jag är övertygad om att Lars Lilja och jag egentligen
              vill uppnå samma sak. Vi vill bevara den svenska modellen och
              vi vill ha frivillighet framför tvång när det gäller kollektivavtalen.
              Vi tycker att de är bra därför att de ger förutsägbarhet och ett
              skydd för den enskilde. Vi vill säkert också att fler av dem som
              har stått långt utanför länge ska ha en möjlighet att komma in.
              Då är det klart att man kan diskutera formerna för det.
            </seg>
            <seg n="0a64f5ce">
              Nystartsjobben har de senaste åren gett 30 00040 000 personer
              som har varit borta länge från arbetsmarknaden möjlighet att komma
              in. Jag tycker att det är en bra åtgärd. Jag skulle naturligtvis
              vilja se att många fler kom in den vägen. Jag skulle också gärna
              se att många fler omfattades av kollektivavtal.
            </seg>
            <seg n="00f4062f">
              Men vi skiljer oss åt lite grann när det gäller hur vi ska betrakta
              nystartsjobben och hur vi ska se till att så många som möjligt
              får ta del av dem.
            </seg>
            <seg n="dc18cec5">
              Min utgångspunkt är att nystartsjobben är en rättighet och ingen
              skyldighet. Det är ett jobb som vilket som helst på svensk arbetsmarknad.
              Det är bara så att staten avstår från arbetsgivaravgifter under
              en lika lång period som den som personen har varit borta. På det
              sättet bör också lönebildningen och allt som sker runt omkring
              den skötas av parterna och inte av oss politiker.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="fac29b9d">
            8 § Svar på interpellation 2008/09:302 om privata tilläggsförsäkringar
            vid arbetslöshet
          </note>
          <note type="speaker" n="abdcc98c">
            Anf. 22 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-12" n="4713e0cc">
            <seg n="48e97039">
              Fru talman! Monica Green har frågat mig vad jag avser att göra
              för att den generella välfärden ska behållas och vad jag avser
              att göra för att färre ska behöva ta tilläggsförsäkringar.
            </seg>
            <seg n="67ce4f92">
              Monica Green anser att det är inkonsekvent att vidta åtgärder
              som ökar inkomstskillnaderna mellan dem som har ett arbete och
              de som inte har det och samtidigt vara positivt inställd till
              tilläggsförsäkringar.
            </seg>
            <seg n="94df50e3">
              Regeringen bedriver en politik som syftar till att det ska bli
              mer lönsamt att arbeta. Den viktigaste delen i denna politik är
              införandet av jobbskatteavdraget. Vi har också infört en nedtrappning
              av ersättningsnivåerna i arbetslöshetsförsäkringen. Genom att
              sänka ersättningsnivån successivt, efter viss tid i arbetslöshet,
              betonas arbetslöshetsförsäkringens roll som omställningsförsäkring.
              Forskningen visar att detta faktiskt leder till minskad jämviktsarbetslöshet.
            </seg>
            <seg n="e3ecf327">
              Jag håller inte med om att det finns en inkonsekvens mellan nivåsänkningar
              och tilläggsförsäkringar. Man måste skilja på ersättningsnivån
              och ersättningens tak. En nivåsänkning får genomslag även för
              personer som har en tilläggsförsäkring eftersom försäkringar som
              ger högre ersättningsnivå räknas av mot arbetslöshetsersättningen.
              Tilläggsförsäkringar kan enbart kompensera för inkomster över
              taket i arbetslöshetsförsäkringen.
            </seg>
            <seg n="105e419c">
              Olika typer av kompletterande försäkringar vid arbetslöshet har
              blivit mer vanliga på senare år men förekom i stor utsträckning
              på den svenska arbetsmarknaden långt innan denna regering kom
              till makten. Jag ser inget problem med dessa försäkringar, och
              jag håller inte med om att förändringarna i arbetslöshetsförsäkringen
              urholkar den generella välfärden.
            </seg>
          </u>
          <note n="d77a1f4e">
            Då Monica Green, som framställt interpellationen, anmält att
            hon var förhindrad att närvara vid sammanträdet medgav tredje
            vice talmannen att Patrik Björck i stället fick delta i överläggningen.
          </note>
          <note type="speaker" n="7b5030c4">
            Anf. 23 PATRIK BJÖRCK (s):
          </note>
          <u who="patrik_bjorck_b56219" xml:id="i-7072e04cdfad6068-0" n="e7bb2189">
            <seg n="4bbaa6de">
              Fru talman! Tack för svaret, arbetsmarknadsministern! Regeringens
              arbetsmarknadspolitik misslyckas på alla punkter. Oavsett vart
              man sig i världen vänder konstaterar man att den här politiken
              inte lyckas.
            </seg>
            <seg n="f3051fa5">
              Företrädare för ekonomkåren konstaterar att regeringen inte gör
              de satsningar som den borde göra för att få hjulen att rulla.
              Pratar man med företrädare för Arbetsförmedlingen, den myndighet
              som är satt utföra den här politiken, får man veta att de ger
              regeringens jobbpolitik underkänt. Det finns egentligen ingen,
              mer än möjligen arbetsmarknadsministern, som tycker att den här
              regeringens arbete har varit lyckat och gett resultat. Sedan regeringen
              tillträdde har arbetslösheten ökat, liksom varslen, och krisen
              ute i landet är total. Regeringen har egentligen inte gjort någonting,
              och de få åtgärder som man har vidtagit har varit dåliga, felaktiga
              och väldigt ofta inkonsekventa.
            </seg>
            <seg n="c2c41e53">
              En av de åtgärder som vi diskuterar i den här interpellationen
              kännetecknas just av att den är inkonsekvent. Regeringen har argumenterat,
              precis som framgår här i svaret, för att de två viktigaste punkterna
              i arbetsmarknadspolitiken har varit jobbskatteavdraget och försämringen
              av a-kassan. Man har hävdat att en viss nivå på a-kassan enligt
              någon sorts forskningsstöd som har varit väldigt dubiöst och som
              jag har efterfrågat i flera år och aldrig fått besked om skulle
              leda till att arbetslösheten sjönk.
            </seg>
            <seg n="716b3b1b">
              Om man nu tror det vilket man naturligtvis har rätt att göra,
              vi lever ju i ett land med trosfrihet må det vara hänt. Men om
              man ska vinna någon sorts förtroende i debatten måste man vara
              konsekvent i sin tro. Vi har ju stridit om alla de här sakerna
              flera gånger, och arbetsmarknadsministern har då hållit fast vid
              sin linje, vilket jag har respekt för. Jag tror inte på att den
              här linjen leder dit arbetsmarknadsministern pekar, men jag har
              respekt för att arbetsmarknadsministern har den tron. Men man
              kan inte samtidigt kritisera dem som inte inför tilläggsförsäkringar
              medan man applåderar och uppmuntrar dem som inför tilläggsförsäkringar
              eftersom det sätter hela den här politiken som visserligen är
              felaktig på spel.
            </seg>
            <seg n="3c5c29aa">
              Här är arbetsmarknadsministern svaret skyldig. Vilken av de här
              politiska signalerna är det som leder till en lägre arbetslöshet?
              Vilka av de här politiska signalerna är det som leder framåt och
              är ett stöd i den här krisen? Är det de tak och ersättningsnivåer
              som arbetsmarknadsministern har presenterat i sina olika propositioner
              som har röstats igenom här i riksdagen mot vår vilja eftersom
              vi inte tror på det, eller är det de nivåer som uppstår när man
              tilläggsförsäkrar arbetslöshetsersättningen? Vilken av de här
              nivåerna är det som gäller?
            </seg>
            <seg n="df6e5034">
              Där är arbetsmarknadsministern svaret skyldig. Det finns en jättestor
              inkonsekvens inbyggd i hela det här svaret. Även om man skiljer
              på ersättningsnivåer och ersättningens tak, som det står, är tilläggsförsäkringen
              till för att kompensera inkomster över taket. Då blir frågan omedelbart:
              Vad anser arbetsmarknadsministern om taket? Är det fel, eftersom
              det är bra när man försäkrar bort det?
            </seg>
            <seg n="525eac52">
              I så fall, om den politik som arbetsmarknadsministern står för
              är felaktig, skulle arbetsmarknadsministern kunna ändra på det
              taket. Det skulle jag vilja ha svar på.
            </seg>
          </u>
          <note type="speaker" n="97715452">
            Anf. 24 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-13" n="4713e0cc">
            <seg n="3d18e3f2">
              Fru talman! Patrik Björck går som vanligt långt ifrån själva
              interpellationen och gör ett generalangrepp på regeringen och
              arbetsmarknadspolitiken, men det är Patrik Björck naturligtvis
              berättigad att göra. Vi har ju flera gånger diskuterat våra meningsskiljaktigheter,
              och jag vet att Socialdemokraterna återigen alltid, alltid, alltid
              ägnar sig åt ersättningar, a-kassa och andra saker och är totalt
              blinda när det gäller att prata om jobben, var de nya jobben ska
              komma och de ersättningsjobb som ska komma efter den internationella
              finanskrisens härjningar på svensk arbetsmarknad. Det är lite
              sorgligt, tycker jag.
            </seg>
            <seg n="567f4160">
              Jag noterar att jobbrådslaget föreslår sänkta avgifter och höjt
              tak i a-kassan till en kostnad av närmare 20 miljarder kronor.
              Det motsvarar ganska exakt det man får in på att fördubbla arbetsgivaravgiften
              för unga. Det här tycker jag är illustrativt för skillnaderna
              oss emellan. Socialdemokraterna vill höja ersättningar, höja taket
              i a-kassan och göra det dubbelt så dyrt att ha ungdomar anställda.
              Det är väl ungefär svaret på Patrik Björcks fråga. Varför vill
              jag inte höja taket i a-kassan? Därför att vi hellre vill göra
              det billigare att anställa ungdomar än att höja taket i a-kassan
              som går att försäkra bort, vilket i princip samtliga Sacoförbund,
              samtliga TCO-förbund och hälften av LO-förbunden visar.
            </seg>
          </u>
          <note type="speaker" n="71e3c9ef">
            Anf. 25 PATRIK BJÖRCK (s):
          </note>
          <u who="patrik_bjorck_b56219" xml:id="i-7072e04cdfad6068-1" n="e7bb2189">
            <seg n="1cb6bdb1">
              Fru talman! Nu fick jag tyvärr inte svar på min fråga, så jag
              ska försöka igen. Jag är enveten på den punkten.
            </seg>
            <seg n="ff331422">
              Återigen, vi socialdemokrater är för höjda ersättningar, höjda
              tak som arbetsmarknadsministern säger. Det är helt rätt; det är
              en korrekt beskrivning. Vi är för det. Men arbetsmarknadsministern
              säger att man inte vill höja taken för att det inte är bra. Då
              var min väldigt enkla fråga: Om man hävdar att det finns forskningsstöd
              för att en viss ersättningsnivå, ett visst tak, ger positiva effekter
              på arbetslösheten och det är den nivån som arbetsmarknadsministern
              har infört hur kan man då applådera och uppmuntra tilläggsförsäkringar
              som ändrar de nivåerna? Är det precis bara just hur den finansieras
              som är skillnaden alltså att om man finansierar ett högre tak
              via privata tilläggsförsäkringar får det ingen negativ påverkan
              på arbetsmarknaden? Om det är så ministern argumenterar är jag
              väldigt intresserad av att få se forskningen som stöder ett sådant
              påstående.
            </seg>
            <seg n="09c515ec">
              Tidigare när arbetsmarknadsministern har argumenterat i den här
              frågan har han stött sig på forskning som har pekat mot och gissningsvis
              har lett till detta och så vidare, och han har haft IFAU-rapporter,
              men de har inte tagit upp vem det är som finansierar eller hur
              en sådan försäkring finansieras. I stället är det själva nivån
              som sådan och taket som sådant som man hävdar har haft de här
              positiva arbetsmarknadspolitiska effekterna. Det är ett påstående
              som jag i och för sig gärna skulle debattera med arbetsmarknadsministern
              eftersom jag inte tror på det, men det är en annan sak som vi
              kan ta i en annan debatt.
            </seg>
            <seg n="1b170736">
              Nu vill jag ha svar på vad det är för forskning där arbetsmarknadsministern
              finner stöd för sitt påstående att det är själva finansieringsformen
              för försäkringen som avgör om man kan ha taket eller ersättningsnivån
              på ett eller annat sätt.
            </seg>
            <seg n="1edf87cf">
              Det är arbetsmarknadsministerns uppgift att svara på den mycket
              enkla frågan och inte vika undan. Svara på frågan!
            </seg>
            <seg n="4db8a51a">
              Ett svar på frågan kan naturligtvis vara: Nej, det finns ingen
              sådan forskning. Vår politik bygger på lösan sand, och vi har
              ingen grund för de här påståendena och den är inkonsekvent.
            </seg>
            <seg n="e67da0af">
              Det går självklart. Det är ett sätt att svara på den. Det andra
              sättet att svara på frågan är att lägga fram de forskningsrapporter
              som stöder tesen att själva finansieringsformen är det avgörande
              i hur försäkringen fungerar.
            </seg>
            <seg n="5084c4ab">
              Finns den forskningen, så varsågod! Då har arbetsmarknadsministern
              möjlighet att visa det här. Hur arbetsmarknadsministern nu svarar
              på det här avgör om mitt påstående att arbetsmarknadsministerns
              politik är inkonsekvent eller inte stämmer. Det är helt avgörande.
              Nu har arbetsmarknadsministern möjlighet att se hur jag i mitt
              sista inlägg kommer att recensera arbetsmarknadspolitiken. Jag
              är ganska övertygad om hur det kommer att gå. Men varsågod, upp
              till bevis!
            </seg>
          </u>
          <note type="speaker" n="0555f9ac">
            Anf. 26 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-14" n="4713e0cc">
            <seg n="d61bf98b">
              Fru talman! Med all respekt, Patrik Björck, var det någon som
              begrep vad du sade? Jag bara konstaterar återigen att här står
              de två bilderna av politiken mot varandra. Det är en socialdemokrati
              som förlorade valet 2006 på jobbfrågan därför att man bara pratade
              ersättningar, ersättningar, ersättningar och aldrig någonsin pratade
              om hur de nya jobben ska komma till.
            </seg>
            <seg n="4cb1b632">
              Det vi nu debatterar är typexemplet på att Socialdemokraternas
              omprövning av jobbpolitiken är helt obefintlig. Jag vill inte
              höja taket i a-kassan därför att det kostar alldeles för mycket.
              Jag vill hellre använda skattemedel till insatser som ger bättre
              förutsättningar för nya jobb. Ingen vill väl att folk ska gå på
              a-kassa? Låt oss då diskutera hur de nya jobben ska komma till
              efter den internationella finanskrisens härjningar på svensk arbetsmarknad.
            </seg>
            <seg n="970ba6ce">
              Socialdemokraternas a-kasseslöseri kostar 20 miljarder kronor
              och finansieras med fördubblade arbetsgivaravgifter för unga.
              Ni ska göra det dubbelt så dyrt att anställa ungdomar för att
              folk med lite högre löner ska få mer ersättning när de inte jobbar.
              Man kanske inte får säga så i talarstolen, men jag tycker att
              hål i huvudet är ett rätt bra och betecknande begrepp.
            </seg>
            <seg n="bde53a5c">
              Jag går tillbaka till det som interpellationen handlar om. Det
              finns två frågor där. Den första är: Vad avser arbetsmarknadsministern
              att göra för att den generella välfärden ska behållas? Svaret
              är enkelt: Fler i arbete! Det är det enda sättet att se till att
              vi kan garantera någon som helst välfärd. Det handlar inte om
              ersättningar i a-kassan, utan det handlar naturligtvis om att
              fler jobbar och betalar skatt. Då ska man se till att göra det
              billigare och enklare att anställa och inte göra det mer lönsamt
              att inte arbeta.
            </seg>
            <seg n="f6ee2ff6">
              Den andra frågan är: Vad avser arbetsmarknadsministern att göra
              för att färre ska behöva teckna tilläggsförsäkringar? Då hänvisar
              jag till mitt ursprungssvar. Jag tycker inte att det är ett mål
              att färre ska ta tilläggsförsäkringar. Den som vill och har möjlighet
              till det genom kloka fackförbund som agerar i sina medlemmars
              intressen kan naturligtvis ha möjlighet att göra på det sättet.
            </seg>
          </u>
          <note type="speaker" n="251ba66e">
            Anf. 27 PATRIK BJÖRCK (s):
          </note>
          <u who="patrik_bjorck_b56219" xml:id="i-7072e04cdfad6068-2" n="e7bb2189">
            <seg n="bcde0e8f">
              Fru talman! Då kan vi snabbt konstatera att på den första frågan
              hävdar arbetsmarknadsministern att det ska vara fler i arbete,
              och där har man misslyckats. I dag blir det bara färre och färre
              i arbete, och arbetslösheten ökar. Man lyckades inte under högkonjunkturen.
              Över 90 000 jobb missade man på grund av sin felaktiga politik,
              säger Svenskt Näringsliv, och man misslyckas i lågkonjunkturen.
              Det säger alla inklusive de som är satta att sköta arbetsmarknadspolitiken
              vid Arbetsförmedlingen. De säger att arbetsmarknadsministerns
              politik är misslyckad och inte leder till att fler får jobb. Där
              har man alltså misslyckats.
            </seg>
            <seg n="0e2748dd">
              När vi kommer till den andra frågan är det så att arbetsmarknadsministern
              vill ha tilläggsförsäkringar, men han kan inte förklara vad man
              bygger den politiken på. Arbetsmarknadsministern misslyckades
              med att förklara, trots att jag ställde en enkel fråga två gånger,
              konsekvensen i en politik där man ena dagen säger att de här nivåerna
              och de här taken är det som leder till lägre arbetslöshet och
              hävdar att man har forskningsstöd för det, och nästa dag säger
              att det är bra om man försäkrar bort de taken och de nivåerna
              och hävdar att man har vadå? Ja, ingenting!
            </seg>
            <seg n="ca948e21">
              Det är alltså en politik som fullständigt bygger på lösan sand,
              som är inkonsekvent och som inte har något stöd. Arbetsmarknadsministern
              har tre möjligheter på sig att i sina repliker förklara vari det
              stödet i så fall skulle ligga, men lyckas inte.
            </seg>
            <seg n="a0c536bd">
              Arbetsmarknadsministern hävdar alltså här, utan någon som helst
              grund, att det är själva finansieringsformen i försäkringen som
              är den avgörande för vilka arbetsmarknadspolitiska effekter försäkringen
              får. Det är ett fullständigt bisarrt påstående om man nu får lov
              att använda lite starkare ord; det verkar som om ribban har höjts
              här i dag.
            </seg>
            <seg n="0a7af440">
              I vilket fall som helst: Arbetsmarknadspolitiken är inkonsekvent.
              Det finns inget forskningsstöd för den. Och oavsett hur slutrepliken
              nu kommer att låta kan vi konstatera att det är tomt prat.
            </seg>
          </u>
          <note type="speaker" n="4b15b650">
            Anf. 28 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-15" n="4713e0cc">
            <seg n="4f5bfe1d">
              Fru talman! Ja, jag ber om ursäkt om jag var lite för engagerad
              i mitt förra inlägg! Men det är alltid lika roligt att debattera
              med Patrik Björck, för vi är båda två rätt engagerade personer.
            </seg>
            <seg n="351ae25c">
              Jag skulle säga så här: Återigen ser vi, tycker jag, skillnaden
              oss emellan, nämligen i det faktum att Patrik Björck och jag har
              haft jag vet inte hur många interpellationsdebatter. Är det 30?
              Det är något i den stilen. Och det är alltid lika trevligt och
              roligt.
            </seg>
            <seg n="40a3529f">
              Men det handlar bara om en sak. Det handlar nämligen bara om
              ersättningar. Och det handlar aldrig om hur de nya jobben ska
              komma fram. Jag kan tycka att det någon gång, Patrik Björck, skulle
              vara trevligt om du och jag kunde debattera vad det är för ersättningsjobb
              som ska komma när de gamla försvinner.
            </seg>
            <seg n="2db7aacb">
              Nu vet vi att vi har recession, alltså ekonomisk tillbakagång,
              i 90 procent av världens länder. Vi vet att svensk ekonomi är
              väldigt liten och öppen. Hälften av vår ekonomi är exportbaserad,
              och i verkstadsindustrin är siffran uppåt 8090 procent. Det är
              klart att vi inte kan vara immuna mot den enorma nedgången och
              finanskrisens härjningar på svensk arbetsmarknad. Det hade inte
              ni gjort heller, om ni hade suttit här.
            </seg>
            <seg n="81a209f0">
              Då måste vi hantera detta, och vi måste se till att vi har möjligheter
              att ge förutsättningar för jobben framöver att komma tillbaka
              och växa när konjunkturen vänder. Då är det klart att några saker
              kan vi säkert vara överens om utbildningar och vad det nu kan
              vara som är bra insatser i de här tiderna.
            </seg>
            <seg n="5c690ecc">
              Men det som skiljer oss åt är vad vi vill använda skattebetalarnas
              pengar till. Jag menar att det är en väldigt bra idé att sänka
              kostnader för företag att anställa, att se till att folk har mer
              pengar kvar i plånboken med jobbskatteavdrag och annat, medan
              Patrik Björck konsekvent bara pratar om a-kassa och ersättningsnivåer.
              Och på det sättet är intet nytt under solen.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="68d032ac">
            9 § Svar på interpellation 2008/09:320 om rekryteringen av jobbcoacher
          </note>
          <note type="speaker" n="7bfbc1ef">
            Anf. 29 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-16" n="4713e0cc">
            <seg n="57d227d1">
              Fru talman! Luciano Astudillo har frågat mig varför jag väntade
              så länge med att vidta åtgärder för att låta Arbetsförmedlingen
              använda pengarna som så väl behövdes till personalförstärkningar.
              Han har också frågat mig om de nya jobbcoachernas arbetsuppgifter
              skiljer sig från de vanliga coachernas eller förmedlarnas samt
              vilka åtgärder jag avser att vidta med anledning av Trygghetsfondens
              skarpa kritik.
            </seg>
            <seg n="5bed9551">
              Jag vill börja med att säga att jag anser att regeringen har
              agerat snabbt och vidtagit omfattande åtgärder som följd av krisen
              för att stimulera ekonomin men också för att ge ett förstärkt
              stöd till dem som blir arbetslösa.
            </seg>
            <seg n="efae2d61">
              Regeringen gav redan i december Arbetsförmedlingen i uppdrag
              att upphandla coacher som kan ge ett individanpassat och effektivt
              stöd för att snabbt kunna hjälpa arbetssökande tillbaka i arbete.
              Stödet ska kunna ges till alla som blir arbetslösa och som Arbetsförmedlingen
              bedömer har behov av ett sådant stöd. Samtidigt som Arbetsförmedlingen
              ska upphandla coacher får myndigheten också använda upp till 300
              miljoner kronor för jobbcoachning i egen regi, detta för att komma
              i gång med verksamheten så snart som möjligt.
            </seg>
            <seg n="7b988670">
              Luciano Astudillo undrar hur de nya jobbcoacherna skiljer sig
              från Arbetsförmedlingens egna coacher. Jobbcoachernas utformning
              och inriktning kommer att variera. Syftet med de upphandlade kompletterande
              aktörerna är att göra utbudet av förmedlingstjänster större och
              mer diversifierat, vilket kan bidra till att förbättra matchningen
              och ge förbättrad service till arbetslösa. De arbetssökande ska
              få ett individuellt stöd som är anpassat till den enskildes behov.
            </seg>
            <seg n="1e2b3aa8">
              Slutligen vill jag vara tydlig med att jag anser att det är viktigt
              att Arbetsförmedlingen har ett väl fungerande samarbete med trygghetsorganisationerna.
              Satsningen på personliga coacher syftar till att underlätta samverkan
              med trygghetsorganisationerna och det stöd dessa lämnar till personer
              inom ramen för omställningsavtalen. Jag kommer därför att noga
              följa hur satsningen på coacher går och vilka resultat den ger.
              Jag har dock förtroende för Arbetsförmedlingen och förutsätter
              att den samverkan som finns mellan trygghetsorganisationerna och
              Arbetsförmedlingen kan vidareutvecklas och stärkas.
            </seg>
          </u>
          <note n="6a608736">
            Då Luciano Astudillo, som framställt interpellationen, anmält
            att han var förhindrad att närvara vid sammanträdet medgav tredje
            vice talmannen att Berit Högman i stället fick delta i överläggningen.
          </note>
          <note type="speaker" n="14b6149b">
            Anf. 30 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-0" n="8c705492">
            <seg n="5a388d23">
              Fru talman! Tack för svaret, säger både jag och Luciano Astudillo.
              Det är rätt länge sedan som Luciano Astudillo ställde den här
              interpellationen, och frågan om Arbetsförmedlingens resurser har
              blivit än aktuellare med tanke på den rasande takt som arbetslösheten,
              inte minst bland unga, har ökat med.
            </seg>
            <seg n="87caadb2">
              En halv miljon utan jobb finansminister Anders Borg talar nu
              öppet om den värsta nedgången sedan 30-talet. Det kan vi läsa
              i gårdagens tidning.
            </seg>
            <seg n="ef0368d9">
              Bakgrunden är följande. Under de två första åren vid regeringsmakten
              har den moderatledda regeringen dragit ned anslaget till Arbetsförmedlingen
              med 500 miljoner. Enligt ST har 2 000 arbetsförmedlare försvunnit
              mellan 2006 och 2008.
            </seg>
            <seg n="f0132188">
              Under hela hösten hävdade regeringen och Littorin att budgeten
              för Arbetsförmedlingen var tillräcklig, och vi fick till och med
              höra i december att regeringen hade ett superpaket mot jobbkrisen.
            </seg>
            <seg n="0c47f05a">
              Men till sist, pressade av i stort sett hela svenska folket,
              kröp borgerligheten till korset och presenterade nya åtgärder.
              Arbetsförmedlingen fick en tillfällig resursförstärkning. Men
              fortfarande ligger Arbetsförmedlingens resurser under 2006 års
              nivå detta i ett läge när vi har sett fem månader med rekordstora
              varsel runt om i vårt land och ett läge när arbetsmarknadsministern
              själv proklamerar 2009 som ett riktigt skitår.
            </seg>
            <seg n="3d1bdae7">
              Det blev ju väldigt oroligt ute på arbetsförmedlingarna, inte
              minst med tanke på det uppdrag som man såg framför sig. Förutom
              de arbetslösa gäller det också dem som kommer ut från försäkringskassesystemet.
            </seg>
            <seg n="9421eb33">
              En arbetsförmedlare skrev i Aftonbladet under den tid då kritiken
              var som starkast mot Försäkringskassan: Med nuvarande utveckling
              är det inte fråga om om utan när rubrikerna också når till Arbetsförmedlingen.
            </seg>
            <seg n="79e038f6">
              I dag på Svenska Dagbladets Brännpunkt presenterar ST en bild
              inifrån genom en enkätundersökning bland sina medarbetare om hur
              de själva uppfattar situationen. Kritiken som landets arbetsförmedlare
              framför är omfattande. Kritiken gäller att regeringen har ett
              väldigt starkt fokus på kontroll och jobbsökande men ett väldigt
              svagt fokus på kvalitet och de aktiviteter som kan vara broar
              och vägar till ett nytt jobb. Detta blir underordnat.
            </seg>
            <seg n="25864b42">
              När drygt sju av tio arbetsförmedlare inte tror att de kan klara
              sitt uppdrag med de resurser som finns skapar det inte bara oro
              utan också djup otillfredsställelse i arbetsorganisationen. Det
              drabbar ingen annan än de tusentals arbetssökande som dagligen
              och stundligen strömmar till Arbetsförmedlingen.
            </seg>
            <seg n="07a54793">
              Anser statsrådet fortfarande, med tanke på den situation som
              råder och den brist på insatser som Arbetsförmedlingen beskriver,
              att jobbcoacher är den allena saliggörande åtgärden för arbetsmarknadspolitiken?
            </seg>
          </u>
          <note type="speaker" n="66f67535">
            Anf. 31 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-17" n="4713e0cc">
            <seg n="b83e39af">
              Fru talman! Låt mig börja med det som gällde dagens debattartikel
              i Svenska Dagbladet. Att ett fackförbund anser att en stor myndighet
              där många av deras medlemmar arbetar behöver mer resurser är väl
              ingen nyhet.
            </seg>
            <seg n="1ca44288">
              Jag åker land och rike runt just nu och besöker samtliga län
              i Sverige fram till midsommar för att säkerställa att våra resurser
              kommer fram dit de ska. Jag har hittills besökt 14 län och har
              alltså ett antal län kvar.
            </seg>
            <seg n="3eb59676">
              Det är viktigt att komma ihåg att i det så kallade decemberpaketet,
              som vi presenterade den 5 december, lade vi närmare 4 miljarder
              extra på arbetsmarknadspolitiska insatser. Drygt 1 miljard 1,1
              miljarder 2009 lades på tidiga coachningsinsatser. Det är dem
              vi nu diskuterar. Av dessa 1,1 miljarder ska Arbetsförmedlingen
              använda 300 miljoner kronor för coachning i egen regi 2009. Man
              har anställt knappt 750 egna coacher. Därtill har man handlat
              upp platser i två steg först 5 000 platser för sökande utanför
              garantierna, och nu pågår en upphandling, som avslutas vilken
              dag som helst, där man handlar upp ytterligare 27 000 platser
              för nya arbetslösa och korttidsarbetslösa. Dessutom planeras ytterligare
              upphandlingar av Arbetsförmedlingen. Syftet är naturligtvis att
              försöka möta dem som kommer ut i arbetslöshet under detta år.
            </seg>
            <seg n="e4aa4988">
              Jag tror att det är viktigt att göra flera saker samtidigt. Det
              första är att se till att varje enskild person som kommer till
              Arbetsförmedlingen möts av en människa av kött och blod, inte
              bara av en telefonsvarare eller hemsida. Det är viktigt att man
              får hjälp med att gå igenom vad man kan och vad man saknar, att
              peka på utbildningsinsatser. Jag vill påminna om att vi i budgeten
              lade nästan 2 miljarder extra på komvux, yrkesvux och yrkeshögskola.
              Det är också viktigt att försöka se till att man som ny arbetslös
              inte tappar kontakten med resten av världen utan har en löpande
              kontakt.
            </seg>
            <seg n="d1e2da81">
              Man kan naturligtvis fundera på saker och ting ur olika perspektiv.
              Jag vet för det första att vi ofta använder oss av de arbetsmarknadspolitiska
              insatserna i ett slags konjunkturanpassat läge, det vill säga
              att man i väldigt goda tider drar ned på volymerna och i sämre
              tider drar upp dem. Därför har vi dragit upp volymerna så att
              decemberpaketet omfattar ungefär 60 000 personer. Det är väldigt,
              väldigt många.
            </seg>
            <seg n="afb97ff4">
              För det andra kan man diskutera och fundera över hur dessa medel
              används. Av de närmare 4 miljarderna är ungefär en fjärdedel coachningsinsatser.
              Vi diskuterade också hur vi på bästa sätt skulle hantera dessa
              medel. Ingen av oss räknar med att krisen är evig, och därför
              räknade vi ungefär på följande sätt: Om vi hade använt alla medlen
              för anställningar i Arbetsförmedlingen skulle risken ha varit
              uppenbar att vi om bara något år hade varit tvungna att säga upp
              nyanställda från Arbetsförmedlingen. Det är inte någon bra arbetsgivarpolitik.
              En del går till Arbetsförmedlingen och en del till upphandling
              av tjänster under en kortare period, alltså medan vi befinner
              oss i den allvarligare delen av krisförloppet.
            </seg>
            <seg n="bd2c648e">
              Slutsatsen är att vi tillskjutit väldigt mycket nya resurser
              till arbetsmarknadspolitiska insatser. Det man pekar på i den
              undersökning som Berit Högman tar upp är just det som jag nu gör,
              nämligen besöker Arbetsförmedlingen i länen för att säkerställa
              att dessa medel når fram till dem som så väl behöver dem.
            </seg>
          </u>
          <note type="speaker" n="cd949e85">
            Anf. 32 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-1" n="8c705492">
            <seg n="4590823d">
              Fru talman! Jag tvivlar inte på att insatserna når fram där de
              behövs. Det jag tvivlar på är om insatserna är rätta och tillräckliga
              med tanke på den explosionsartade takt som ökningen av arbetslösheten
              nu har.
            </seg>
            <seg n="74d330f4">
              Arbetsmarknadsministern poängterar vikten av kontakt med omvärlden.
              Det är naturligtvis riktigt, men då är det insatserna som är det
              viktiga. Av undersökningen som presenteras i Svenska Dagbladet
              i dag och som vi också hör framgår att det från regeringens sida
              finns ett starkt fokus på kontroll och på mängden jobbansökningar,
              att det viktigaste är att söka jobb. När jobben nu blir allt färre
              drar sig naturligtvis arbetsgivarna för att utannonsera sina jobb;
              det kan handla om uppåt 300 ansökningar varav kanske 20 är användbara.
              Dessutom är det kontraproduktivt när det gäller den arbetssökandes
              självbild att behöva söka jobb som man egentligen vet att man
              inte kommer i fråga för.
            </seg>
            <seg n="efbfac7c">
              På rekordtid har Arbetsförmedlingen rekryterat de 700 jobbcoacherna
              som får sju dagars utbildning för att sedan ge professionellt
              stöd. I regeringens direktiv sägs att coacherna ska underlätta
              samverkan med exempelvis trygghetsorganisationerna. Den beskrivning
              som trygghetsorganisationerna själva ger i dag är att Arbetsförmedlingen
              inte ändrade en enda stavelse utifrån den dialog man hade med
              Trygghetsstiftelsen och Trygghetsrådet gällande den konflikt som
              man uppfattade fanns mellan trygghetsorganisationerna och Arbetsförmedlingen
              samt att det inte heller i dag finns ett systematiskt samarbete
              och en dialog mellan trygghetsorganisationerna och Arbetsförmedlingens
              interna coacher.
            </seg>
            <seg n="bf1d013f">
              Om detta har jag svårt att säga någonting annat än att det är
              slarvigt. Det är ett hafsverk där regeringen söker genvägar som
              egentligen inte finns. Jobbcoacherna får dessutom inte ägna sig
              åt myndighetsutövning varför de tunga arbetsuppgifterna ligger
              kvar på de arbetsförmedlare som finns. Det åligger också arbetsförmedlarna
              att hålla kontakt med arbetsgivarna inom arbetsmarknadsområdet.
              Varje dag ramlar hundratals nya personer in till Arbetsförmedlingen.
              Det blir en tung börda för arbetsförmedlarna.
            </seg>
            <seg n="bfc232b8">
              Lever arbetsmarknadsministern fortfarande i tron att jobben finns
              om bara folk förmås att söka dem? Är det bara bristen på kunskap
              om hur man skriver ett cv och genomför jobbintervjuer samt personers
              självförtroende och självbild som är bekymret på arbetsmarknaden?
              Jag tror inte det. Jag tror, och vet, att det behövs många fler
              aktiva insatser för att skapa vägar och broar till jobb.
            </seg>
            <seg n="a46f5175">
              Om regeringen skulle inse att förmedlingen under ett antal år
              framöver behöver fler fasta resurser är min fråga: Kommer de coacher
              som Arbetsförmedlingen nu har anställt att erbjudas en mer gedigen
              utbildning för att kunna ta dels de lediga arbetsförmedlartjänster
              som finns, dels ett större ansvar för en mycket svår arbetsmarknadssituation?
            </seg>
          </u>
          <note type="speaker" n="90aa0b3b">
            Anf. 33 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-18" n="4713e0cc">
            <seg n="c2d8f5af">
              Fru talman! Det var flera saker som togs upp samtidigt. Jag ska
              försöka täcka in dem.
            </seg>
            <seg n="54adf9d4">
              Att stå till arbetsmarknaden förfogande är en grundregel i arbetslöshetsförsäkringen.
              Att visa det genom att söka arbete är det sätt på vilket man upprätthåller
              kontakten med arbetsmarknaden. Det finns nog ingen anledning att
              ändra på det.
            </seg>
            <seg n="bda166de">
              Man kan naturligtvis säga: Ja, det finns massor med coacher,
              men finns det något att coacha till? Det är en relevant fråga,
              och svaret är nog flerfaldigt. Arbetsförmedlingen prognostiserar
              själv att man kommer att vara med och förmedla en miljon jobb
              i år. I det ingår naturligtvis sommarjobb, vikariat, korta anställningar
              och allt möjligt, men det visar ändå att även i svåra tider finns
              det jobb och det finns rörlighet på arbetsmarknaden.
            </seg>
            <seg n="46d71eef">
              Därför är det viktigt att de som nu blir arbetslösa, inte minst
              de unga, snabbt får besked om vad de kan göra för att bli bättre
              rustade för att kunna ta de jobb som faktiskt omsätts. Då är coacherna
              ett viktigt instrument. Jag säger inte att coacherna är det allena
              saliggörande, och därför satsar vi en fjärdedel av de totala extramedlen
              på dessa. Det är emellertid viktigt för ungdomar att få hjälp
              med, att någon pekar på, vilka jobb man kan söka, hur man kan
              komma vidare, vilken typ av utbildning man kan gå för att kunna
              kvalificera sig för de jobb som trots allt omsätts även i dåliga
              tider. På det sättet är coacherna viktiga.
            </seg>
            <seg n="483336d5">
              Jag förutsätter att den sjudagarsutbildning som vi hört talas
              om inte är det enda Arbetsförmedlingen gör för sina medarbetare.
              Det finns alltid skäl för en myndighet, en organisation, ett företag
              eller vilken arbetsgivare som helst att se till att ha god kvalitet
              på sina medarbetares kunskaper.
            </seg>
            <seg n="07998368">
              En fjärdedel av extramedlen går alltså till coachningsinsatser,
              det vill säga drygt 1 miljard. Resten går till den typ av arbetsmarknadspolitiska
              insatser som handlar om praktisk kompetensutveckling, olika typer
              av praktikplatser och annat som gör det möjligt att komplettera
              med det man saknar för att kunna ta de jobb som finns.
            </seg>
            <seg n="4675060d">
              Som sagt: Allting sker heller inte inom arbetsmarknadspolitikens
              budgetpost. Vi lägger också närmare 2 miljarder på utbildningssystemet.
              Där handlar det väldigt mycket om komvux, yrkesvux och yrkeshögskola.
              När jag är runt och besöker arbetsförmedlingarna i landet handlar
              det väldigt mycket om att ställa kontrollfrågor: Hur går det?
              Hur fungerar det? En sak man noterar är att samarbetet mellan
              Arbetsförmedlingen och trygghetsorganisationerna på lokal nivå
              förefaller funka väldigt bra. Vad det handlar om är att man från
              Arbetsförmedlingens sida framför allt kan fokusera på dem som
              inte har trygghetsavtal och därmed inte har coachningshjälp i
              avtalen i första steget och därefter hantera samtliga som kommer
              ut i arbetslöshet. Det blir ett sätt att utnyttja resurserna tillsammans.
            </seg>
            <seg n="e14de6b8">
              Sedan har det varit lite gnissligt på central nivå. Jag har varit
              i kontakt med Arbetsförmedlingen och med trygghetsorganisationerna
              för att se hur samarbetet kan förbättras. Man har inlett ett ordentligt
              arbete med en ny överenskommelse om samarbete mellan Arbetsförmedlingen
              och trygghetsorganisationerna. Det finns ingen som helst anledning
              till att det samarbetet inte skulle fungera på bästa sätt. Det
              handlar naturligtvis om att man bestämmer sig för vem som gör
              vad och ser till att optimera resurserna, när de nu faktiskt finns.
            </seg>
          </u>
          <note type="speaker" n="072a6612">
            Anf. 34 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-2" n="8c705492">
            <seg n="24e12a12">
              Fru talman! De externa kompletterande aktörerna och de externa
              coacherna återkommer vi till i nästa interpellation.
            </seg>
            <seg n="1db96821">
              En miljon jobb finns att förmedla, sägs det. Det var egentligen
              höstens siffra som Arbetsförmedlingens prognoschef delgav oss.
              Den bygger på normalläge. Normalläge är att förmedla en miljon
              jobb. Åren innan förmedlade Arbetsförmedlingen 1,21,3 miljoner
              jobb. I det allra senaste numret av Arbetsförmedlingens egen tidning
              kan vi läsa att de lediga jobben blir allt färre. Det var det
              ena.
            </seg>
            <seg n="18b9e737">
              Det andra är att de som ska rigga organisationer för att skapa
              praktikplatser, för att skapa det varom vi än inte riktigt vet
              vad det är, för praktisk kompetensutveckling, de som ska skapa
              arbetsplatserna för fas tre i jobb- och utvecklingsgarantin, de
              är arbetsförmedlare. Jag har en stark känsla av att det just nu
              pågår en kantring till att upprätthålla ett slags gott humör hos
              tiotusentals arbetssökande mer än att skapa vägarna, för även
              om statsrådet säger att vi har satsat mer på utbildning är det
              fortfarande mindre än mängden utbildning vi hade 2006.
            </seg>
            <seg n="1f3d439b">
              Det finns också en otydlighet i gränsdragningen mellan vad en
              coach gör och vad som åligger en arbetsförmedlare. Det finns en
              risk att det äventyrar både myndighetsutövningen som Arbetsförmedlingen
              har och rättssäkerheten för den enskilde.
            </seg>
            <seg n="272209d2">
              Jag ska inte på något sätt prata ned de interna coacherna; jag
              är alldeles säker på att de gör ett så gott jobb de kan. Men vad
              som är nödvändigt är att regeringen och statsrådet sätter ett
              starkare fokus på att utvärdera, se vad som är kvalitet och följa
              upp systemen. Vad är det som leder från arbetslöshet till arbete?
              Det handlar mer om det än om att fokusera på insatser.
            </seg>
          </u>
          <note type="speaker" n="44e487b0">
            Anf. 35 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-19" n="4713e0cc">
            <seg n="9b5002c1">
              Fru talman! Prognosen om en miljon förmedlade jobb i år kom i
              Arbetsförmedlingens decemberprognos, samtidigt som de talade om
              145 000 nya arbetslösa. Erfarenheten är att det även i väldigt
              svaga tider omsätts rätt många jobb på svensk arbetsmarknad.
            </seg>
            <seg n="3624da7a">
              Jag håller naturligtvis med Berit Högman: När det är sämre tider
              är det väsentligt svårare att hitta jobb. Kvalifikationerna ökar.
              Det blir svårare, och det blir färre som omsätts. Naturligtvis
              är det så.
            </seg>
            <seg n="268662d9">
              Men även av det skälet tror jag att det är viktigt med coacher,
              som snabbt kan fånga upp och coacha inte bara till de jobb som
              omsätts utan också till utbildning och också vara en kontaktpunkt
              som gör att man om man är ung och har blivit arbetslös inte tappar
              kontakten med arbetsmarknaden, utan försöker ha den. Men till
              syvende och sist handlar allting om var de nya jobb ska komma
              någonstans som ska växa fram som ersättning för de jobb som går
              förlorade i den internationella finanskrisens härjningar på arbetsmarknaden.
              Det kan vi ta i en annan diskussion!
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="a585c47f">
            10 § Svar på interpellation 2008/09:323 om Arbetsförmedlingens
            upphandling av kompletterande aktörer
          </note>
          <note type="speaker" n="14cb0812">
            Anf. 36 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-20" n="4713e0cc">
            <seg n="64247312">
              Fru talman! Berit Högman har frågat mig vilken utvärdering gällande
              Arbetsförmedlingens upphandling av kompletterande aktörer jag
              har tagit initiativ till och vilka resultat den har gett samt
              vilka slutsatser jag och regeringen har dragit av detta inför
              nästa upphandling.
            </seg>
            <seg n="9ddf7679">
              Jag vill börja med att konstatera att det länge har funnits alternativa
              aktörer till Arbetsförmedlingen. Arbetsförmedlingens monopol avskaffades
              redan 1993. Då upphörde kravet på tillstånd från dåvarande Arbetsmarknadsstyrelsen
              för att bedriva privat arbetsförmedling. Med detta vill jag säga
              att kompletterande aktörer inte är något främmande i svensk arbetsmarknadspolitik.
              Regeringen har däremot tagit fasta på den potential som finns
              av företag runt om i landet för att bidra till att stödja personer
              att komma i arbete. Jag menar att kompletterande aktörer har en
              viktig uppgift för att minska utanförskapet och att det är nödvändigt
              att använda även andra kontaktnät och arbetsformer än de den offentliga
              arbetsförmedlingen har. Inga vägar ska vara oprövade. Jag välkomnar
              därför alla initiativ till privat arbetsförmedling, inte minst
              sådana som vill hjälpa dem som har svårast att få arbete.
            </seg>
            <seg n="846db1b8">
              I samband med att Arbetsförmedlingen fick i uppdrag att genomföra
              upphandlingar av kompletterande aktörer fick myndigheten också
              i uppdrag att följa upp vilka tjänster som upphandlats och vilka
              åtgärder som vidtagits i övrigt med anledning av uppdraget. Även
              i år har Arbetsförmedlingen fått ett sådant uppdrag. Jag kan försäkra
              Berit Högman om att regeringen noga följer effektiviteten i de
              kompletterande aktörernas verksamhet, på samma sätt som regeringen
              självfallet följer att Arbetsförmedlingens verksamhet bedrivs
              på ett effektivt sätt.
            </seg>
          </u>
          <note type="speaker" n="f29ba781">
            Anf. 37 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-3" n="8c705492">
            <seg n="bb69aadd">
              Fru talman! Jag tackar för svaret på denna interpellation, som
              handlar om de externa aktörerna och jobbcoacherna.
            </seg>
            <seg n="5ef2b48b">
              Jag delar arbetsmarknadsministerns uppfattning att det kan vara
              bra att ha flera aktörer som arbetar för att få fler människor
              i arbete. Men det kan inte ske till vilket pris som helst. Vi
              måste slå vakt om kvaliteten på insatserna och på att samverkan
              med Arbetsförmedlingen fungerar bra. Då ter det sig i dagsläget
              rimligt med en något lägre växel än regeringen har när det gäller
              ambitionerna att privatisera arbetsmarknadspolitiken.
            </seg>
            <seg n="95b772ce">
              Det handlar om människor av kött och blod, Littorin, människor
              som kanske har många misslyckanden bakom sig och som inget hellre
              vill än att komma ur sin arbetslöshet. Men här känns det som att
              regeringen har ett rejält ideologiskt tunnelseende och ett slags
              övertro på marknadens förmåga att göra saker och ting bättre än
              de samhälleliga gemensamma aktörer vi har.
            </seg>
            <seg n="9e38dea4">
              Den fråga jag ställer mig är naturligtvis: Vilka fakta har Sven
              Otto Littorin och regeringen bakom sig? Det är praktiskt taget
              ingenting! Arbetsförmedlingen har fått uppdraget, säger statsrådet.
              Men har Arbetsförmedlingen genomfört utvärderingen? Enligt de
              uppgifter som jag har fått har Arbetsförmedlingen på grund av
              anställningsstoppet inte kunnat anställa någon för att göra utvärdering
              och uppföljning av de kompletterande aktörerna. Det ligger stora
              reduceringskrav på stödfunktionerna till Arbetsförmedlingen. Vem
              är det som ska utföra utvärderingen och kontrollen?
            </seg>
            <seg n="f378d5eb">
              Den utvärdering som Arbetsförmedlingen trots allt säger sig ha
              gjort presenterar man också, och där visar det sig att de kompletterande
              aktörerna har en lägre måluppfyllelse än Arbetsförmedlingens egna
              aktiviteter.
            </seg>
            <seg n="681cf8e5">
              Vad vet vi egentligen, Littorin, om hur de kompletterande aktörerna
              klarar de mål man har satt upp och vunnit upphandlingen på? Vilka
              krav har Arbetsförmedlingen ställt på utvärdering, exempelvis
              i ett brukarperspektiv? Vad vet vi om de arbetssökandes möjlighet?
              Vad vet vi om hur mycket kraft som läggs på dem som har svårast
              att få jobb i förhållande till dem som har lättast att få jobb?
              Onekligen är de ekonomiska incitamenten gjorda för att få ut dem
              som har lättast att få jobb; det är då de kompletterande aktörerna
              får ut sin fulla ersättning. Hur vet vi att arbetsgivarna inte
              systematiskt utnyttjar eller använder personer i garantiprogrammen
              som billig arbetskraft i stället för fast anställning? Vi vet
              inte det. Det finns ingenting i vare sig aktörernas eller Arbetsförmedlingens
              system som kan visa detta. Det finns inget sådant system.
            </seg>
            <seg n="5a8ee2a4">
              Regeringen följer noga effektiviteten hos de kompletterande aktörerna,
              säger Littorin. Då kommer jag tillbaka till att Arbetsförmedlingen
              själv konstaterar att måluppfyllelsen är lägre. Den utvärdering
              som alldeles nyss har kommit och som regeringen också har att
              reagera på är IAF:s utvärdering, som inte alls visar att samverkan
              mellan Arbetsförmedlingen och de kompletterande aktörerna är tillfyllest.
            </seg>
            <seg n="ed8ee513">
              Det måste innebära att eftersom de inte uppfyller detta kommer
              Arbetsförmedlingen med all sannolikhet inte att kunna göra av
              med de pengar som regeringen har bestämt måste gå till privata
              kompletterande aktörer. De pengarna kommer inte att gå åt under
              året. Är statsrådet i så fall beredd att omfördela?
            </seg>
          </u>
          <note type="speaker" n="07769c2f">
            Anf. 38 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-21" n="4713e0cc">
            <seg n="192dde23">
              Fru talman! Jag kan försäkra Berit Högman om att jag är minst
              lika intresserad av kvalitet och samverkan och att skattebetalarnas
              medel används på bästa sätt för bästa måluppfyllnad. Där råder
              det ingen tvekan. Att det skulle bero på något ideologiskt tunnelseende
              kan jag förneka.
            </seg>
            <seg n="a4d43456">
              Samtidigt är det så att vi talar om personer som har varit borta
              länge från arbetsmarknaden och som finns i våra garantier. De
              är naturligtvis de allra svagaste på arbetsmarknaden och har många
              gånger ganska komplexa problembilder i bakgrunden.
            </seg>
            <seg n="b154de4e">
              Det handlar inte bara, om jag får kalla det bara, om långtidsarbetslöshet,
              utan det är inte sällan också fråga om funktionshinder. Det kan
              vara olika typer av psykosocial ohälsa och andra saker som gör
              det extra besvärligt.
            </seg>
            <seg n="e946918b">
              Min grundtanke bakom att bjuda in kompletterande aktörer är inte
              att delprivatisera Arbetsförmedlingen, om jag ska uttrycka det
              krasst, utan det är att bjuda in den kompetens som är svår att
              anställa. Det är den som finns i sociala företag och ideella organisationer
              och hos andra som har en erfarenhet av att jobba med målgrupper
              som är besvärliga.
            </seg>
            <seg n="fefe9a37">
              Har det blivit så? Nja, kanske inte riktigt. Det är också erfarenheterna
              när man studerar motsvarande åtgärder i till exempel Australien,
              Holland och Danmark. De upphandlingar som gjordes i början var
              inte de som gjordes ytterligare några år senare. Man lär sig på
              formerna, betalningsmodellerna och uppföljningen hur man ska få
              en bättre måluppfyllnad. Syftet med att bjuda in de kompletterande
              aktörerna är att få in bättre kompetens som är svår eller nästan
              omöjlig att anställa eller köpa till sig.
            </seg>
            <seg n="86a664ad">
              Det som är glädjande i detta är att det pågår flera olika saker.
              Det första är att IFAU, Institutet för arbetsmarknadspolitisk
              utvärdering, för närvarande har en studie på gång av privat arbetsförmedling
              som beräknas vara klar i höst.
            </seg>
            <seg n="cfbba571">
              Man kommer just att undersöka skillnaderna mellan de arbetssökande
              vid Arbetsförmedlingen och hos de kompletterande aktörerna. Det
              gäller dels vad som erbjuds i form av antalet möten, omfattning
              av jobbcoachning, deltagande i olika aktiviteter och annat, dels
              hur de klarar sig på arbetsmarknaden efter de olika insatserna.
              Det är väldigt bra. Jag ser fram emot att vi ska kunna få en god
              bild av detta. Därigenom kan vi också tillsammans med Arbetsförmedlingen
              på ett bättre sätt strukturera upphandlingarna.
            </seg>
            <seg n="84fe0946">
              Jag har dessutom fått reda på att Riksrevisionen just nu inte
              genomför någon granskning av de kompletterande aktörerna. Men
              den har just påbörjat en granskning av jobb- och utvecklingsgarantin.
              Man skulle också där kunna tänka sig att dimensionen av problembilden
              tittas igenom, och det välkomnar jag också.
            </seg>
            <seg n="5013d5c6">
              I vårt regleringsbrev till Arbetsförmedlingen har vi givit Arbetsförmedlingen
              i uppdrag att senast den 3 augusti i år redovisa vilka tjänster
              som upphandlats när det gäller de kompletterande aktörerna, kostnaderna
              för dem, vilka kompletterande aktörer som anlitats, hur många
              individer som omfattats och i vilken omfattning tjänsterna har
              erbjudits samt också göra en bedömning av resultaten.
            </seg>
            <seg n="cd6861f5">
              Sedan vill jag också påminna om att Arbetsförmedlingen för inte
              så hemskt länge sedan har ändrat sin organisation centralt med
              en ny upphandlingsorganisation, och anställningsstoppet upphävdes
              redan förra året. Syftet är att bli ännu bättre på att genomföra
              och utvärdera de upphandlingar som faktiskt görs.
            </seg>
          </u>
          <note type="speaker" n="3af86e10">
            Anf. 39 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-4" n="8c705492">
            <seg n="ccfaf193">
              Fru talman! Statsrådet ägnar sig åt learning by doing, det vill
              säga att göra och samtidigt lära sig samma sak. Det rimliga vore
              att göra, utvärdera och att sedan göra om och göra bättre. Det
              har inte regeringen tid med.
            </seg>
            <seg n="93f406fd">
              Samtidigt som statsrådet säger: Det är klart att vi måste utvärdera,
              fortsätter jättestora upphandlingar från privata aktörer utan
              att IFAU har utvärderat klart, utan att Riksrevisionen har gjort
              det och utan att Arbetsförmedlingen har fungerande system för
              utvärdering.
            </seg>
            <seg n="78c099d2">
              Det kommer att vara ett antal tusen människor som går igenom
              detta utan att vi ens säkerställer rättssäkerheten och Arbetsförmedlingens
              förmåga till myndighetsutövning. Det är ganska allvarligt.
            </seg>
            <seg n="5a77aefd">
              Jag har läst lite grann i IAF:s rapport som utvärderar försöksverksamheten
              20072008. Jag ska läsa upp några saker där: De kompletterande
              aktörerna hade ringa eller ingen kunskap om och erfarenhet av
              kraven i arbetslöshetsförsäkringen. En annan sak som står är:
              Rutiner för hur aktörernas skyldighet att rapportera till Arbetsförmedlingen
              skulle gå till var oklart redan vid starten. Det fanns inget skriftligt
              nationellt handläggarstöd från Arbetsförmedlingen att tillgå,
              och de olika arbetsförmedlarna skapade sina egna rutiner.
            </seg>
            <seg n="6e98c138">
              Hur kan vi säkerställa att den arbetssökande blir rätt och lika
              bemött men ändå som en unik människa över hela landet? Jag skulle
              kunna göra listan lång över den kritik som finns i rapporten.
              Det handlar om bristande rutiner, bristande dokumentation och
              bristande system för dialogen mellan Arbetsförmedlingen och de
              kompletterande aktörerna.
            </seg>
            <seg n="2069f153">
              Vad vet vi egentligen om hur de arbetssökande upplever det? Har
              de förtroende för den aktör de blir placerade hos? De har nämligen
              inte möjlighet att välja. Vet han eller hon att hans eller hennes
              ärende blir korrekt behandlat, och vilka möjligheter finns det
              att påverka?
            </seg>
            <seg n="371b80de">
              Vilka krav ställer Arbetsförmedlingen på de privata aktörerna
              att leva upp till det som de vann upphandlingen på? Med dessa
              brister vore det rimligt, Sven Otto Littorin, att lägga in en
              lägre växel.
            </seg>
            <seg n="e9888e37">
              Det gäller att se det vi ser redan i dag, nämligen att resultatuppfyllelsen
              hittills är bättre hos Arbetsförmedlingen än hos de kompletterande
              aktörerna. Vore det då inte rimligt att ha en lite lägre takt
              för att se: Vad kan vi lära och göra bättre?
            </seg>
            <seg n="7eacb4f5">
              Under tiden kommer, återigen, tiotusentals människor att kanske
              bli utsatta för ett experiment som inte vare sig de själva eller
              samhället tjänar på.
            </seg>
          </u>
          <note type="speaker" n="bef14e80">
            Anf. 40 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-22" n="4713e0cc">
            <seg n="421df84d">
              Fru talman! Jag är inte omedveten om att Berit Högman och Socialdemokraterna
              inte gillar privata alternativ och sociala företag. Jag är av
              en annan uppfattning. Jag tycker att det är bra att få in fler
              som jobbar för att fler ska komma in på arbetsmarknaden.
            </seg>
            <seg n="a4e0720f">
              En vänta-och-se-politik som Socialdemokraterna föreslår och att
              lägga in en lägre växel, vad leder det till? Det leder bara till
              det som Socialdemokraterna ofta brukar kritisera oss för, nämligen
              att vara senfärdiga. Det är väl ingen bra idé.
            </seg>
            <seg n="4d8acee0">
              Låt oss i stället steg för steg jobba med fler med kompletterande
              kompetenser som på bästa sätt kan jobba för att få ut fler. Sedan
              måste alla system omvärderas och utvärderas för att höja förmågan
              och öka måluppfyllelsen.
            </seg>
            <seg n="a410afc9">
              Det är viktigt att komma ihåg att detta är kompletterande aktörer.
              Det är inte en delprivatisering och heller inte en ersättning
              utan just ett komplement för att få in den kompetens som man har
              svårt att rekrytera till sig.
            </seg>
          </u>
          <note type="speaker" n="844f4ff7">
            Anf. 41 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-5" n="8c705492">
            <seg n="5a7a011a">
              Fru talman! Om statsrådet var genuint intresserad av att det
              gick bra för de kompletterande aktörerna skulle han också vara
              intresserad av att följa upp och säkerställa att det gick bra
              för dem.
            </seg>
            <seg n="5a6df023">
              Det är vad som är min angelägenhet. Det handlar om att ha en
              kvalitet inte bara för de arbetssökande. Det gäller också att
              se till att det blir rätt och riktigt från början. Går det fel
              är vi inne på en fel väg, och då skördas väldigt många offer för
              det.
            </seg>
            <seg n="0d61213c">
              Det är inte rätt när vi ser att de utvärderingar som har gjorts
              visar på att det inte är särskilt bra. Ändå fortsätter regeringen
              på samma sätt. Det är inte att värna om de kompletterande aktörerna
              enligt min uppfattning.
            </seg>
            <seg n="daae458f">
              Vi tycker i stället att vi när vi ser att det inte fungerar bra
              borde slå halt och se: Kan vi skriva om avtalen? Är ersättningssystemen
              rätt? Borde det ske en omfördelning från det som är mindre bra
              till det som är bra?
            </seg>
            <seg n="50bebee0">
              Målet är hela tiden de arbetssökande. Både de kompletterande
              aktörerna och Arbetsförmedlingen är till för de arbetssökande.
              Hade statsrådet ett genuint intresse av att det gick bra för dem
              skulle han också i högre utsträckning medverka till att se på
              kvaliteten på insatserna.
            </seg>
            <seg n="1072ff9e">
              När någonting inte fungerar är jag rätt säker på att Arbetsförmedlingen
              under det här året inte kommer att göra av med den summa pengar
              som regeringen har bestämt skulle gå till kompletterande aktörer,
              eftersom resultatutfallet är för lågt.
            </seg>
            <seg n="8dbc2e0a">
              Använd de pengarna till insatser som har bättre resultat! Landets
              tusentals arbetsförmedlare kan berätta om vad det är som är goda
              resultat. Mycket av det kan man läsa i ST:s rapport som kom i
              dag.
            </seg>
          </u>
          <note type="speaker" n="3fa4a8c6">
            Anf. 42 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-23" n="4713e0cc">
            <seg n="f2d460b8">
              Herr talman! Som jag nämnde pågår just nu tre olika utvärderingar.
              IFAU gör sin, Riksrevisionen gör en som åtminstone angränsar och
              på vårt uppdrag gör Arbetsförmedlingen själv en utvärdering. Man
              har ändrat sin organisation när det gäller en upphandlingsorganisation
              för att få detta att fungera ännu bättre.
            </seg>
            <seg n="432d34bb">
              I grunden är det återigen väldigt bra att vi har fler som arbetar
              på att så många som möjligt kommer ut på arbetsmarknaden. Det
              är svåra grupper. Vi vill bjuda in dem som har kompetens som vi
              inte kan anställa hos oss att komplettera våra duktiga arbetsförmedlare
              så att man når det bästa resultatet.
            </seg>
            <seg n="efe3c50f">
              I grunden delar jag naturligtvis Berit Högmans grundläggande
              inställning; skattemedel ska användas på bästa sätt. Jag är fullt
              medveten om att om man gör stora upphandlingar finns det risker.
              Det är klart. Det är dem vi löpande utvärderar för att se till
              att medlen används på rätt sätt.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="3f8b0ab1">
            11 § Svar på interpellation 2008/09:329 om OSA för personer med
            tidigare missbruksproblem
          </note>
          <note type="speaker" n="299e0416">
            Anf. 43 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-24" n="4713e0cc">
            <seg n="83e0b89c">
              Herr talman! Ann-Christin Ahlberg har frågat mig vad jag avser
              att göra för att fler ska få stöd genom skyddat arbete hos offentliga
              arbetsgivare. Ann-Christin Ahlberg menar att Borås stad inte har
              anvisats sådana platser på grund av att Arbetsförmedlingen inte
              har tillräckligt med resurser.
            </seg>
            <seg n="e5ef95af">
              De resurser som Arbetsförmedlingen förfogar över ska på ett flexibelt
              sätt prioriteras och fördelas där behoven finns. Det är Arbetsförmedlingen
              som svarar för att detta sker. Det är också myndighetens ansvar
              att främja andelen övergångar till arbete. Det gäller såväl övergångar
              till arbeten utan stöd som övergångar till andra subventionerade
              arbeten. Därigenom kan också fler få stöd genom arbetsmarknadspolitiska
              åtgärder, exempelvis genom skyddat arbete hos offentliga arbetsgivare.
            </seg>
            <seg n="2da2ae02">
              Skyddat arbete hos offentliga arbetsgivare och andra subventionerade
              arbeten i form av lönebidrag, utvecklings- och trygghetsanställning
              och Samhallanställning är alla viktiga för att bryta utanförskapet,
              skapa sysselsättning och ge möjlighet till arbete med eller utan
              stöd.
            </seg>
            <seg n="6d7f0ef5">
              Mot denna bakgrund avser jag att för närvarande inte vidta några
              ytterligare åtgärder.
            </seg>
          </u>
          <note type="speaker" n="c3249dce">
            Anf. 44 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-dd567dc45aab9840-0" n="ce4d2298">
            <seg n="8f6a5799">
              Herr talman! Tack för svaret, Sven Otto Littorin! Efter mer än
              sju veckors väntan i stället för vanligtvis kanske två veckors
              väntan trodde jag faktiskt att det skulle bli ett mer positivt
              svar och kanske till och med något nytt som ministern skulle förmedla
              för dessa grupper.
            </seg>
            <seg n="810165ab">
              Denna interpellation skrev jag till ministern för att den fackliga
              organisationen bjöd in din partikamrat Jan Ericson och mig för
              att belysa detta problem. Arbetsgivare och individ- och familjeomsorgen
              var också inbjudna. Alla vara rörande överens om att det finns
              ett stort behov av att kunna erbjuda en OSA-anställning för tidigare
              missbrukare.
            </seg>
            <seg n="ed467c56">
              Därför blir jag så besviken på ministern att det är så lätt att
              säga att det är Arbetsförmedlingen som bestämmer! Det är ju trots
              allt regeringen som ger Arbetsförmedlingen vissa riktlinjer. I
              svaret får man en känsla av att regeringen faktiskt inte bryr
              sig om de här killarna och tjejerna. Det känns som att ministern
              inte riktigt vet vad det handlar om. Det här är en grupp kvinnor
              och män som står väldigt långt bort från arbetsmarknaden. Med
              sin missbrukarbakgrund behöver de lite extra stöd och hjälp att
              komma tillbaka.
            </seg>
            <seg n="10386943">
              I min hemkommun Borås har man sedan en längre tid arbetat på
              ett mycket bra sätt för att hjälpa dessa personer. Arbetsförmedlingen,
              kommunen, IFO och Kommunal har arbetat fram ett bra och fungerande
              arbetssätt. Man har handledning med mycket bra kompetens och en
              upparbetad organisation som kan utveckla dessa personer. Men innan
              man får chansen ställs det också krav på de här personerna. De
              måste ha gått igenom sin behandling. De måste klara av att visa
              att de kan och vill gå vidare i livet och vill ha ett arbete.
              Då är det oerhört viktigt för dessa grupper att de får gå vidare
              och får ett arbete. Annars är risken stor att de trillar tillbaka
              i sitt tidigare missbruk.
            </seg>
            <seg n="b9afd5e1">
              Lösningen för många är att kunna få en OSA-anställning, där det
              finns handledning som kan stötta, ställa krav och se till att
              man får ett meningsfullt och utvecklande arbetsliv men inte minst
              ett nytt socialt nätverk så att man kan börja försörja sig.
            </seg>
            <seg n="e319f072">
              En OSA-anställning innebär att man har kollektivavtalsenlig lön;
              det vet säkert ministern. Den är inte speciellt hög, men den ger
              möjlighet till en självkänsla. Man kan klara sig och kanske få
              förmågan att betala en hel del skulder sedan tidigare.
            </seg>
            <seg n="c869a09c">
              Herr talman! Dessa kvinnor och män gör ett bra arbete i min hemkommun,
              bland annat i skogen, som kommer allmänheten till gagn. Det är
              allt från att rensa och gallra i kommuninvånarnas egen skog till
              att göra fina vindskydd och grillplatser som vi alla kan njuta
              av och använda oss av. Tyvärr är det nog många boråsare som inte
              vet vilka som gör dessa trivselinsatser för oss kommuninvånare.
              Men jag vet att de är väldigt uppskattade av många.
            </seg>
            <seg n="8a7f5439">
              Ministern säger i sitt svar att de här människorna kan få andra
              subventionerade anställningar. Då har han inte förstått vilka
              kvinnor och män jag pratar om. I nästa steg kan det säkert vara
              en möjlighet att använda sig av andra arbetsmarknadsåtgärder.
            </seg>
            <seg n="6a566af8">
              Den fackliga organisation som bjöd in oss skrev också ett brev
              till Arbetsförmedlingens ledning för att belysa problemet och
              få till en förändring. Men även därifrån kom ett svar som liknade
              detta. Man tackar för brevet och engagemanget med en massa regelverk.
            </seg>
          </u>
          <note type="speaker" n="20a06821">
            Anf. 45 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-25" n="4713e0cc">
            <seg n="fd6eef70">
              Herr talman! Låt mig först hälsa till alla assistenter på Arbetsmarknadsdepartementet
              som sitter där uppe på läktaren. De är mina medarbetare, och jag
              hälsar dem särskilt välkomna.
            </seg>
            <seg n="1400542c">
              Det är oerhört lätt att hålla med Ann-Christin Ahlberg i grund
              och botten om allting hon säger. OSA är en god brygga in för många
              personer som har svag förankring på arbetsmarknaden. Jag skulle
              vilja säga att OSA tillsammans med lönebidragsanställning, utvecklingsanställning
              och trygghetsanställning egentligen är de former vi har för särskilda
              insatser för sökande med någon typ av funktionsnedsättning.
            </seg>
            <seg n="f7e286c0">
              Det glädjande är att regeringen har beslutat sig för att lägga
              ytterligare nästan 2 ½ miljard extra på Samhall- och lönebidragsanställningar
              under mandatperioden. Om vi räknar det antal personer som omfattas
              av lönebidrag, OSA, utvecklingsanställning och trygghetsanställning
              går vi från 61 841 personer år 2005 till 70 403 personer år 2008.
              Det är alltså en kraftfull ökning, och den största delen av den
              kom från 2006 till 2007. Det är naturligtvis glädjande.
            </seg>
            <seg n="06f875ea">
              Man kan ställa sig en fråga. På nationell nivå är anslaget för
              särskilda insatser för funktionshindrade, där OSA finansieras,
              för närvarande fullt utnyttjat. Då inställer sig naturligtvis
              Ann-Christin Ahlbergs underliggande fråga: Det räcker inte borde
              det inte vara mer? Jag kan säga att jag kan dela den bedömningen.
              Jag hade gärna sett att vi hade kunnat anslå mer resurser till
              anställningar, till exempel genom OSA. Det är ett bra sätt att
              hjälpa personer som har varit borta länge att få en möjlighet
              att komma in på arbetsmarknaden. Därmed inte sagt att jag kan
              utlova att det blir så. I dessa tider är det många som slåss för
              olika typer av insatser i de offentliga finanserna. Men jag delar
              i grunden både Ann-Christin Ahlbergs beskrivning och hennes ambitionsnivå.
            </seg>
          </u>
          <note type="speaker" n="e20bd70a">
            Anf. 46 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-dd567dc45aab9840-1" n="ce4d2298">
            <seg n="2033a872">
              Herr talman! Tack för de orden, ministern! Det går ju bra att
              säga att man håller med, men man måste vilja också. De här personerna
              står långt från en reguljär arbetsmarknad. De har inte så många
              som vågar ta fajten för dem.
            </seg>
            <seg n="43e0beaa">
              En del av dem är unga människor och en del är lite äldre. Vi
              ser dagligen i tidningarna unga människor som mår dåligt och uttryckligen
              ropar på hjälp. Under den tid de inte får någon hjälp brukar de
              strula till det för sig själva, för sin familj, för sin omgivning
              och för samhället. Det är många som säger att de inte känner någon
              trivsel och trygghet när man ser dessa unga människor ute på stan.
              Därför är det så oerhört viktigt att hjälpa just de här grupperna.
              I det arbete som bedrivs hemma i min hemkommun har man faktiskt
              lyckats med mycket av detta.
            </seg>
            <seg n="32fa12b9">
              Ministern blandar in Samhall och lönebidrag. Det kan vara nästa
              steg, men det är OSA-anställningarna som jag pratar om nu.
            </seg>
            <seg n="c1e50623">
              I vår kommun kan man ta emot 120 personer, varav 60 i det vi
              kallar för skogslaget. Det är väldigt uppskattade insatser men
              framför allt väldigt bra för den enskilde. Man kan också se hur
              de här människorna växer och lyckas i framtiden.
            </seg>
            <seg n="b1664c62">
              Ministern vet säkert precis som jag att om man inte gör något
              för de här grupperna får vi ändå betala för dem med våra gemensamma
              skattemedel. Eftersom ministern höll med mig i en hel del tycker
              jag att om man har en vilja så måste man ändå tycka att det är
              bättre att betala med samma skattemedel för någonting som blir
              positivt och utvecklande och som är bra både för individen, individens
              omgivning och samhället och som faktiskt också gör det tryggare
              på stan. På så sätt slipper vi kanske att dessa personer blir
              förebilder som inte är de bästa.
            </seg>
            <seg n="f9b5b33a">
              Jag tycker att det är bättre att man betalar för att lyckas och
              inte för att unga människor ska misslyckas. Det här är faktiskt
              just så: Den här hjälpen fungerar. Det känns så konstigt att inte
              vilja betala för något som är bra, för vi vet att det går in till
              kommunens socialbidragskassa. Det vet kommunen, det vet den fackliga
              organisationen, det vet individ- och familjeomsorgen, det vet
              Arbetsförmedlingen och det vet ministern och jag.
            </seg>
            <seg n="491df958">
              Då borde man kunna erbjuda lite fler av de här platserna, för
              i dag står där en organisation som inte tar emot de här personerna
              på grund av att man inte har resurser på AF. Det kostar ju också
              att ha denna organisation som man har byggt upp, och den kompetens
              som finns står nu sysslolös. Det är endast några få i den här
              gruppen. Det är resursslöseri.
            </seg>
            <seg n="4080111e">
              Har vi helt enkelt råd att inte hjälpa de här tjejerna och killarna
              eller kvinnorna och männen? En del är unga, en del är gamla. Har
              vi det, ministern?
            </seg>
          </u>
          <note type="speaker" n="896d7fd3">
            Anf. 47 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-26" n="4713e0cc">
            <seg n="8d238fe9">
              Herr talman! Det här skulle kunna bli min kortaste interpellationsdebatt.
              Jag skulle bara kunna säga att jag håller med. Jag förtydligar
              det med att säga att vi har satt pengar och åtgärder efter orden.
              Det handlar som sagt om 2 ½ miljard extra under mandatperioden,
              9 000 fler på arbetsplatser i skyddade anställningar.
            </seg>
            <seg n="553e11e0">
              Sedan kan jag i grund botten bara hålla med om allt Ann-Christin
              Ahlberg säger. OSA-anställningar är ett väldigt bra sätt för många
              med just den typen av problembilder eller behov som Ann-Christin
              Ahlberg redogör för att komma in på arbetsmarknaden och därigenom
              både kunna få framtidstro, förhoppning, möjligheter och deltagande.
              Det är naturligtvis också ett sätt att begränsa kostnader i andra
              ändar.
            </seg>
            <seg n="9ba991ce">
              Men i grund och botten handlar det inte om det, utan det handlar
              om värdighet, om möjligheten att faktiskt efter ett tufft liv
              kunna vara med oss andra, att ha en arbetsgemenskap att gå till
              och känna trygghet i den. Det är oerhört viktigt.
            </seg>
            <seg n="c4ccb9b6">
              När vi löpande tittar efter hur de olika insatserna ska viktas
              är det klart att vi kommer att väga den typen av argumentation
              väldigt tungt in i vårt budgetarbete framöver.
            </seg>
            <seg n="339f4438">
              Jag kan egentligen inte säga mycket mer än så. Jag delar Ann-Christin
              Ahlbergs grundläggande uppfattning i den här frågan.
            </seg>
          </u>
          <note type="speaker" n="5466835f">
            Anf. 48 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-dd567dc45aab9840-2" n="ce4d2298">
            <seg n="36fb7f5f">
              Herr talman! Det är positivt att ministern delar min grundläggande
              åsikt, men då hoppas jag också att även den organisation som har
              väckt den här tanken och inbjöd till det här mötet också kan få
              en framtidstro i att de kan hjälpa de här medlemmarna. Jag hoppas
              också att kommunen ska kunna placera fler kvinnor och män i det
              här OSA-laget, som vi kallar det för, och hjälpa dem tillbaka
              till ett värdigt liv så att de kan utvecklas och göra en samhällsinsats.
            </seg>
            <seg n="1b174698">
              Jag hade hoppats att ministern hade sett lika mycket som jag
              har sett av deras samhällsinsats när de får rätt förutsättningar.
              Det är beundransvärt, och det är bara tråkigt att det inte har
              lyfts fram tillräcklig bra för de här grupperna.
            </seg>
            <seg n="67e9b4a6">
              Jag är inte riktigt nöjd med att ministern bara håller med. Jag
              vill ju veta om jag kan gå hem och säga så här: Ministern har
              lovat att ni kommer att kunna ha 60 OSA-anställda i skogslaget
              och 60 OSA-anställda i den övriga verksamheten i Borås kommun.
            </seg>
            <seg n="bbe258f0">
              Kan jag få ett sådant löfte vore det verkligen bra, och då vet
              jag också att ministern menar någonting med att hålla med.
            </seg>
          </u>
          <note type="speaker" n="454d19a0">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-27" n="4713e0cc">
            <seg n="9f743673">
              Herr talman! Lova och lova. Det ska en hålla sig ifrån om en
              inte vet vad en gör.
            </seg>
            <seg n="bd173945">
              Så skulle man kunna säga.
            </seg>
            <seg n="d356ebbb">
              Jag vill säga så här: Det löfte jag kan ge är att jag är överens
              med Ann-Christin Ahlberg om den grundläggande inställningen till
              OSA-anställningar. Det är något väldigt bra. De som har den typen
              av anställningar gör ett väldigt bra jobb, och det är tur att
              de har möjlighet att den vägen vara med.
            </seg>
            <seg n="dd05dcc4">
              Jag kan också lova att vi naturligtvis framöver i budgetarbetet
              ska se över möjligheten att öka antalet OSA-anställningar. Det
              är ett löfte.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="771db36c">
            12 § Svar på interpellation 2008/09:330 om arbetslöshetsförsäkringen
          </note>
          <note type="speaker" n="e784c48a">
            Anf. 50 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-28" n="4713e0cc">
            <seg n="e0c1f23b">
              Herr talman! Patrik Björck har frågat mig om jag avser att ta
              några initiativ med anledning av TCO:s rapport Svensk a-kassa
              i strykklass . Patrik Björck menar att rapporten visar att regeringens
              politik byggt på en felaktig verklighetsuppfattning.
            </seg>
            <seg n="3b2689d0">
              Regeringen bedriver en politik som dels syftar till att fler
              människor ska få ett arbete, dels till att det ska bli mer lönsamt
              att arbeta. En viktig del i denna politik är införandet av jobbskatteavdraget,
              en annan är de förändringar i arbetslöshetsförsäkringen som gjorts
              i syfte att stärka försäkringens roll som omställningsförsäkring.
              Regeringens ambition är att arbetslöshetsförsäkringen ska ha en
              långsiktig och hållbar struktur som fungerar väl i såväl hög-
              som lågkonjunktur och som både ökar och skapar incitament hos
              arbetslösa att aktivt söka arbete.
            </seg>
            <seg n="a315dabf">
              Patrik Björck talar om verklighetsuppfattning. När det gäller
              svåra politiska frågor uppstår ofta vitt skilda åsikter; beroende
              på vilken aspekt som belyses kan forskning och rapporter ge olika
              svar.
            </seg>
            <seg n="f6c23c9d">
              Regeringens bedömningar bygger på forskning om reformer av liknande
              slag. Genomförda reformer följs sedan upp för att se om det faktiska
              utfallet stämmer överens med vad man förväntade sig. Om så inte
              är fallet, eller om ny forskning eller fakta pekar på andra effekter,
              ses bedömningarna över.
            </seg>
            <seg n="7ffeb2b6">
              Jag håller med om mycket i rapporten, men regeringens bedömningar
              bygger som sagt på många olika forskningskällor. En enskild rapport
              som endast belyser en sida av en svår fråga är inte tillräckligt
              för att regeringen ska förändra sin politik.
            </seg>
          </u>
          <note type="speaker" n="fb5c11e8">
            Anf. 51 PATRIK BJÖRCK (s):
          </note>
          <u who="patrik_bjorck_b56219" xml:id="i-7072e04cdfad6068-3" n="e7bb2189">
            <seg n="e346cfb2">
              Herr talman! Tack, ministern, för svaret! Vi hade alldeles nyss
              en debatt som handlade om den inkonsekventa politik ministern
              företräder, en politik som är så motsägelsefull att den blir rent
              destruktiv.
            </seg>
            <seg n="14a96569">
              Den här interpellationsdebatten handlar om att regeringens politik
              helt enkelt bygger på dålig kunskap. Regeringen och arbetsmarknadsministern
              ger uttryck för att Sverige har världens bästa arbetslöshetsförsäkring,
              och det är inte sant. Man har dessutom gjort sitt bästa att förstöra
              den arbetslöshetsförsäkring som ändå fungerade någorlunda hyfsat
              tidigare. Den har man nu totalt raserat.
            </seg>
            <seg n="31ab1584">
              Konsekvensen av detta har blivit att TCO i sin rapport har funnit
              att den svenska arbetslöshetsförsäkringen är i strykklass.
            </seg>
            <seg n="de4dde47">
              Nu kan man om det här svaret säga att det är ovanligt hovsamt.
              Det kan man ta till sig. Det innehåller åtminstone en halv reträtt
              från arbetsmarknadsministern. Han håller med om mycket i rapporten
              och så vidare. Det är en ny ton, tycker jag, från arbetsmarknadsministern
              som annars mest brukar vidhålla och hävda sin uppfattning, oavsett
              om det är ekonomer, regeringens olika organ, Konjunkturinstitutet,
              Riksrevisionen, oppositionen eller någon annan som kritiserar
              politiken. Arbetsmarknadsministern brukar inte ta vid sig.
            </seg>
            <seg n="417f2e8e">
              Men här han i alla fall kommit fram till att han håller med om
              mycket. Det skulle vara intressant att höra vad det är i rapporten
              som arbetsmarknadsministern tycker är fel. Mycket är tydligen
              rätt. Om mycket i en rapport hävdar att arbetsmarknadsministerns
              arbetslöshetsförsäkring är i strykklass kan den ju inte samtidigt
              vara världens bästa.
            </seg>
            <seg n="0879b482">
              Någonstans har alltså arbetsmarknadsministern missförstått sin
              egen försäkring, sin egen politik och den faktiska situationen.
              Jag skulle vilja hävda att det är rimligt att prata om att det
              är en felaktig verklighetsuppfattning.
            </seg>
            <seg n="11b3edc8">
              Det känns naturligtvis lite otryggt för de arbetslösa och för
              samhället i stort om vi har en regering som bygger sin politik
              på en felaktig verklighetsuppfattning. Det skulle vara spännande
              att höra om den här rapporten är fel eller om den är rätt. Mycket
              är rätt. Vad är det som är fel? Kan arbetsmarknadsministern möjligen
              utveckla det i sitt nästa inlägg?
            </seg>
            <seg n="30c2f725">
              Det är extra spännande när arbetsmarknadsministern säger att
              regeringen bygger sina bedömningar på forskning. Vi kunde konstatera
              i den förra debatten att när man efterfrågar den forskningen visar
              den sig vara hemlig, för arbetsmarknadsministern svarar aldrig
              någonsin på frågan vilken forskning eller vilken rapport det är
              han stöder sig på. Jag ställde den frågan tre gånger i den förra
              debatten och fick inget svar.
            </seg>
            <seg n="fc595b8a">
              Här finns det faktiskt en rapport att förhålla sig till. Mycket
              är rätt, men vad är det som är fel? Om det nu är så att mycket
              är rätt, stämmer då påståendet att vi har världens bästa arbetslöshetsförsäkring?
              Kan båda de påståendena vara riktiga? Har TCO rätt när de säger
              att det är en försäkring i strykklass och arbetsmarknadsministern
              rätt när han säger att den är världens bästa? Kan båda de påståendena
              stämma? Det skulle jag vilja ha ett svar på.
            </seg>
            <seg n="5205af6b">
              Det finns en del andra saker i det här svaret som naturligtvis
              är värda att kommentera. Det står att det ska bli mer lönsamt
              att arbeta med den här politiken. Det kan man naturligtvis ifrågasätta.
              Allt är ju relativt. Det man gör nu med den politik som arbetsmarknadsministern
              står för är att man sänker löner, trycker ned lönerna.
            </seg>
            <seg n="57834c09">
              Sedan har man ju förstört försäkringen så mycket att till och
              med ett sänkt löneläge kanske förhåller sig så till den dåliga
              försäkringen att det på något sätt skulle vara lönt att arbeta.
            </seg>
            <seg n="bd218ab6">
              Det finns mycket i det här svaret, men kan ministern säga vad
              det är som är fel? Det skulle jag vilja höra.
            </seg>
          </u>
          <note type="speaker" n="599e0d37">
            Anf. 52 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-29" n="4713e0cc">
            <seg n="fc31a0f4">
              Herr talman! Återigen är detta en interpellationsdebatt och en
              diskussion med Patrik Björck som bara handlar om ersättningar
              och ersättningar samt a-kassa och a-kassa. Inte ett ord om var
              de nya jobben ska komma i spåren av den internationella finanskrisens
              härjningar. Inte ett ord om framtida industrijobb eller framtida
              arbetsmarknad utan bara ersättningar. Det är naturligtvis ett
              val man gör, att prata om det i stället för det som är framtiden.
            </seg>
            <seg n="bf139597">
              När det gäller TCO-rapporten kan jag bara konstatera att analysen
              i rapporten är begränsad till det ekonomiska bortfallet. Det är
              intressant, viktigt och bra. Man pratar bara om ersättningsnivåer
              och tar inte hänsyn till eventuella skillnader vad gäller arbetslöshetsförsäkringens
              täckningsgrad, ersättningsperiodens längd, arbetsvillkor, avgifter
              eller vilka system som finns när en arbetslös utförsäkras, alltså
              vad man går till efteråt. Man tittar på en aspekt av arbetslöshetsförsäkringen
              men inte helheten.
            </seg>
            <seg n="97e71fa8">
              Det kan bara konstateras att den svenska konstruktionen av arbetslöshetsförsäkringen
              gör att låginkomsttagare får relativt höga ersättningar medan
              höginkomsttagares ersättningar blir relativt sett lägre eftersom
              vi har vårt tak där vi har det. Då ska man komma ihåg att 1996
              till exempel, när vi hade en socialdemokratisk regering, valde
              Patrik Björcks partikamrater att sänka ersättningsnivån till 75
              procent och sänka taket till 564 kronor.
            </seg>
            <seg n="3453a975">
              Sanningen är naturligtvis aldrig svart eller vit. Sanningen är
              lite grann den man vill att den ska vara, uppenbarligen, för det
              är ungefär så Patrik Björck argumenterar.
            </seg>
            <seg n="599bd487">
              Jag kan konstatera att Patrik Björck gång efter gång vill prata
              ned den svenska arbetslöshetsförsäkringen. Han pratar om att den
              är totalt raserad. Han pratar om att den är dålig och vad det
              nu kan vara. Jag skulle nog tycka att det var en god idé om vi
              tillsammans kunde prata upp den svenska arbetslöshetsförsäkringen
              och se till att fler gick med, om vi kunde se till att göra så
              att fler hade möjlighet till ett inkomstrelaterat försäkringsskydd.
            </seg>
            <seg n="128f5cae">
              Det förslag som utredaren Sören Öhman tog fram härförleden om
              en obligatorisk arbetslöshetsförsäkring har Patrik Björck i flera
              debatter med mig förkastat. Uppenbarligen ska vi inte ha en arbetslöshetsförsäkring
              med ett inkomstrelaterat försäkringsskydd som täcker alla på svensk
              arbetsmarknad, annars hade ni ju inte lämnat 700 000 personer
              utanför, som var fallet när vi tillträdde.
            </seg>
            <seg n="cf34bff7">
              Det här kan vi diskutera i all oändlighet. I grunden är det här
              en intressant rapport, om det är den vi ska diskutera. Den beskriver
              en dimension. Det finns många fler som tecknar bilden av hur en
              arbetslöshetsförsäkring ser ut och fungerar.
            </seg>
          </u>
          <note type="speaker" n="94430cd6">
            Anf. 53 PATRIK BJÖRCK (s):
          </note>
          <u who="patrik_bjorck_b56219" xml:id="i-7072e04cdfad6068-4" n="e7bb2189">
            <seg n="87be11ad">
              Herr talman! Jag kan konstatera att arbetsmarknadsministern återigen
              smiter undan det som interpellationen handlar om. Arbetsmarknadsministern
              har hävdat att vi har världens bästa arbetslöshetsförsäkring.
              TCO har undersökt vår arbetslöshetsförsäkring och jämfört med
              ett flertal andra länders runt om i Europa, och man konstaterar
              att detta inte är sant.
            </seg>
            <seg n="37da4271">
              Den svenska arbetslöshetsförsäkringen är sämst bland de undersökta
              i de nordiska länderna, konstaterar man. Den svenska arbetslöshetsförsäkringens
              ersättningsnivå för medelinkomsttagaren ligger bland de lägsta
              i de undersökta länderna, konstaterar man. Den reella ersättningsnivån
              i Sverige sjunker relativt sett genom att Sverige har flest karensdagar
              bland de undersökta länderna. Studien visar att den svenska försäkringen
              inte längre omfattar de breda löntagargrupperna.
            </seg>
            <seg n="a27deb65">
              Detta är vad man kommer fram till i den här studien, och arbetsmarknadsministern
              säger i svaret att han håller med om mycket i rapporten. Det är
              ju detta man konstaterar. Kan man då fortfarande hävda att det
              är världens bästa försäkring? Det är den ena delen av frågan.
            </seg>
            <seg n="1cd3a508">
              Mitt svar är ju nej. Det är klart att man inte kan. Om man har
              tagit del av den här rapporten och dessutom, som arbetsmarknadsministern,
              säger att den i huvudsak är korrekt kan man inte kvarstå vid sitt
              påstående att vi har världens bästa arbetslöshetsförsäkring. Låt
              oss enas om det åtminstone!
            </seg>
            <seg n="e5272f49">
              Om man då kommer fram till att arbetsmarknadsministern så här
              långt, fram till häromveckan när den här rapporten kom, levde
              i vanföreställningen att vi hade världens bästa arbetslöshetsförsäkring,
              borde det rimligen leda till att arbetsmarknadsministern gör någonting
              åt situationen. Om man som ansvarig för ett politikområde kommer
              fram till att den uppfattning man har inte stämmer överens med
              verkligheten borde det rimligen leda till att man tar konsekvensen
              av det och ändrar sin politik.
            </seg>
            <seg n="0b63a1c9">
              Man kan också dra slutsatsen att arbetsmarknadsministern levde
              i vanföreställningen att vi hade världens bästa arbetslöshetsförsäkring
              men att arbetsmarknadsministern var missnöjd med det. När arbetsmarknadsministern
              nu har insett att vi har en väldigt dålig arbetslöshetsförsäkring
              är arbetsmarknadsministern nöjd med det konstaterandet och därför
              inte beredd att göra någonting.
            </seg>
            <seg n="97699d15">
              Det är så att säga de två olika rimliga, logiska slutsatser man
              kan dra när man tar del av arbetsmarknadsministerns svar. Först,
              för några veckor sedan, trodde arbetsmarknadsministern att det
              här var världens bästa försäkring. Nu kan vi gemensamt konstatera
              att så inte är fallet. Vi kan konstatera att den är i strykklass.
              Om arbetsmarknadsministern tycker att det är ett problem, vilka
              åtgärder tänker arbetsmarknadsministern i så fall genomföra?
            </seg>
            <seg n="36d12f01">
              Eller är det så att arbetsmarknadsministern känner sig till freds
              med att konstatera att vi har en arbetslöshetsförsäkring i strykklass?
              Det tycker jag skulle vara spännande att få en konkret och saklig
              redogörelse för från arbetsmarknadsministern, utan en massa utsvävningar
              och utan att prata om någonting helt annat, där han försöker hålla
              sig till detta. Är det så att arbetsmarknadsministern tycker att
              det är bra att vi har en dålig arbetslöshetsförsäkring och därför
              inte tänker göra någonting, eller tycker arbetsmarknadsministern
              att det är ett problem? Vilka åtgärder tänker arbetsmarknadsministern
              i så fall vidta?
            </seg>
          </u>
          <note type="speaker" n="c90df287">
            Anf. 54 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-30" n="4713e0cc">
            <seg n="a8412bf9">
              Herr talman! Vilka initiativ avser arbetsmarknadsministern att
              vidta med anledning av TCO:s rapport är frågan i interpellationen.
              Svaret är: Inga. Varför?
            </seg>
            <seg n="9f8a8b57">
              TCO:s rapport är inte världens hela sanning. Det är en del av
              sanningen och naturligtvis en partsinlaga. TCO-rapporten tittar
              enbart på en parameter och missar flera andra, som jag gav uttryck
              för i mitt förra inlägg. Jag vidhåller att vi har en av världens
              bästa arbetslöshetsförsäkringar om man tittar på mer än bara en
              parameter. Valet av parameter avgör naturligtvis utfallet, hur
              man studerar de olika systemen.
            </seg>
            <seg n="8bd071bc">
              Återigen ser jag väldigt mycket fram emot att debattera jobben
              med Patrik Björck vid ett annat tillfälle där vi kan diskutera
              saker som handlar om hur nya jobb ska komma fram och inte bara
              prata ersättningar och arbetslöshetsförsäkring.
            </seg>
          </u>
          <note type="speaker" n="0c645782">
            Anf. 55 PATRIK BJÖRCK (s):
          </note>
          <u who="patrik_bjorck_b56219" xml:id="i-7072e04cdfad6068-5" n="e7bb2189">
            <seg n="32034d7e">
              Herr talman! Inga åtgärder. På det sättet kan jag åtminstone
              känna att jag har fått ett bra och tydligt svar. Jag hade i och
              för sig inte väntat mig några åtgärder heller, men det innebär
              samtidigt att arbetsmarknadsministern tycker att det är rimligt
              att leda arbetsmarknadspolitiken i en regering där man konstaterar
              att vi har en arbetslöshetsförsäkring i strykklass och att arbetsmarknadsministern
              är nöjd med detta faktum.
            </seg>
            <seg n="884926ca">
              Det är precis exakt den slutsatsen man måste dra av svaret. Vi
              kommer gemensamt fram till att det finns en rapport som konstaterar
              att Sverige är sämst bland de undersökta nordiska länderna och
              befinner sig lägst bland de undersökta länderna när det gäller
              medelinkomsttagare. Den reella ersättningsnivån sjunker eftersom
              Sverige har flest karensdagar. Studien visar också att den svenska
              försäkringen inte omfattar breda löntagargrupper. När vi gemensamt
              har konstaterat detta, och när arbetsmarknadsministern i sitt
              svar har sagt att han till stora delar håller med om undersökningens
              resultat, och arbetsmarknadsministern inte på någon punkt har
              påvisat att något resultat i undersökningen är felaktigt, och
              han sedan kommer fram till slutsatsen inga åtgärder, måste vi
              konstatera att arbetsmarknadsministern är nöjd med att vi har
              en arbetslöshetsförsäkring i strykklass. Vi är sämst bland de
              nordiska länderna, och vi ligger dåligt till jämfört med länder
              i övriga Europa.
            </seg>
            <seg n="cc2e1ea7">
              Jag vet inte om man ska vara förvånad eller inte, det kanske
              finns en konsekvens i det. Vi diskuterade inkonsekvensen i arbetsmarknadsministerns
              politik i en tidigare interpellationsdebatt. Nu har vi fått svart
              på vitt; arbetsmarknadsministern är nöjd med sitt verk att rasera
              den svenska arbetslöshetsförsäkringen.
            </seg>
          </u>
          <note type="speaker" n="21488846">
            Anf. 56 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-31" n="4713e0cc">
            <seg n="fd02a840">
              Herr talman! Patrik Björck pratar om den raserade a-kassan i
              vad som måste vara den 38:e eller vad det nu kan vara interpellationsdebatten.
              Sedan tar han TCO-rapporten som intäkt för det. Jag konstaterar
              återigen att TCO-rapporten naturligtvis är en partsinlaga. Det
              är ingen hemlighet att TCO vill göra saker med a-kassan som inte
              jag vill. Det är självklart att det är en partsinlaga. Man har
              valt att titta på en parameter, och därmed valt att inte titta
              på sådant som täckningsgrad, ersättningsperiodernas längd, arbetsvillkor,
              avgifter eller vilka system som man går vidare till när man har
              lämnat a-kassan.
            </seg>
            <seg n="baae14de">
              Om jag väljer en parameter skulle jag kunna visa i princip vad
              som helst. Det är väl alldeles självklart att det är så. Det tar
              Patrik Björck till intäkt för sin grundläggande uppfattning att
              vi har raserat arbetslöshetsförsäkringen.
            </seg>
            <seg n="afb97545">
              Varför prata ned a-kassan så ofta, Patrik Björck? Varför inte
              se till att fler går med i stället, så att vi får en bättre a-kassa
              med bättre inkomstrelaterat försäkringsskydd för fler löntagare
              på svensk arbetsmarknad? Jag undrar varför Patrik Björck så energiskt
              pratar ned a-kassan. Det är synd.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="35c10673">
            13 § Svar på interpellation 2008/09:339 om situationen för yrkesarbetande
            småbarnsföräldrar
          </note>
          <note type="speaker" n="c96b8040">
            Anf. 57 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-32" n="4713e0cc">
            <seg n="0d42d484">
              Herr talman! Ann-Christin Ahlberg har frågat mig vad jag avser
              att göra för att kvinnor och män ska få ett jämställt arbetsliv
              som ska kunna förena och förenkla yrkesliv och familjeliv.
            </seg>
            <seg n="0f6c056c">
              Den ekonomiska konjunkturen har mattats på ett sätt som saknar
              motstycke i modern tid. Främst är det den utländska efterfrågan
              som viker. Trots detta står regeringens övergripande prioritering
              att bryta utanförskapet fast. Alla som kan och vill ska ha ett
              arbete med en lön som går att leva på. Ofrivillig deltidsarbetslöshet
              är ett problem som till stor del drabbar kvinnor. Kvinnor och
              män ska ha samma möjligheter att delta i arbetslivet, och det
              ska gå att kombinera yrkes- och familjeliv.
            </seg>
            <seg n="233d3933">
              Regeringen har under mandatperioden vidtagit en rad åtgärder
              så att människor ska få en lön som går att leva på.
            </seg>
            <seg n="0b75f435">
              Skattereduktion för hushållstjänster gör det möjligt även för
              dem med lägre löner att få vardagen att fungera med ett heltidsarbete.
            </seg>
            <seg n="89e9f99f">
              Jobbavdraget innebär att det blir lönsammare att arbeta. Det
              är utformat så att det ger mest procentuellt till den som tjänar
              minst.
            </seg>
            <seg n="f4f56ee6">
              Deltidsbegränsningen i rätten till arbetslöshetsförsäkring syftar
              till att efterfrågan på heltidsanställningar ska öka. Därmed sätts
              press på arbetsgivarna att erbjuda heltidsanställningar. I slutet
              av december 2008 var 38 600 personer deltidsarbetslösa, vilket
              är en minskning med 24 procent jämfört med december 2007.
            </seg>
            <seg n="7fc77429">
              För dem som saknar arbete kan både privata och offentliga arbetsgivare
              erbjuda anställningar med nystartsjobb. Detta gäller även deltidsarbetslösa.
            </seg>
            <seg n="a3945160">
              Även andra politikområden än arbetsmarknadspolitiken har betydelse
              för att uppnå ett jämställt arbetsliv.
            </seg>
            <seg n="c19c862e">
              Familjepolitiken underlättar för föräldrar att kombinera yrkesliv
              med ett fungerande familjeliv genom att ge möjligheter för båda
              föräldrarna att ta hand om barnen när de är små. En väl utbyggd
              föräldraförsäkring i kombination med den jämställdhetsbonus som
              regeringen införde den 1 juli 2008 skapar goda förutsättningar
              för både mammor och pappor att vara hemma med sina barn och samtidigt
              behålla anknytningen till arbetsmarknaden.
            </seg>
            <seg n="5f90c8b7">
              Insatser har genomförts för att främja en utveckling där könsmönstren
              bryts i val av utbildning och yrke.
            </seg>
            <seg n="e792c857">
              Det har införts stimulanser för att vi ska få fler kvinnliga
              företagare.
            </seg>
            <seg n="e19e520e">
              Inom Regeringskansliet pågår ett arbete med att utforma en övergripande
              strategi för jämställdhet på arbetsmarknaden och i näringslivet.
              Det är en tydlig signal om att det är viktigt att arbeta långsiktigt
              med jämställdhet oavsett konjunkturläget.
            </seg>
            <seg n="90b88a62">
              Konjunkturläget är bekymmersamt. Som framgått har regeringen
              vidtagit en rad åtgärder för att säkerställa att så många som
              möjligt, både kvinnor och män, har ett arbete med en lön som går
              att leva på. Regeringen kommer att fortsätta att föra en aktiv
              politik anpassad efter konjunkturutvecklingen.
            </seg>
          </u>
          <note type="speaker" n="66d554e8">
            Anf. 58 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-dd567dc45aab9840-3" n="ce4d2298">
            <seg n="765b9155">
              Herr talman! Tack, ministern, för svaret!
            </seg>
            <seg n="17b69b43">
              Vad ska jag säga om ett sådant här svar? Jag instämmer definitivt
              inte i mycket av svaret, men jag kan börja med det som kunde vara
              positivt jämställdhetsbonusen. Men så blev det inte. Det är endast
              30 föräldrar som har ansökt om jämställdhetsbonus. Det var faktiskt
              något som vi socialdemokrater tänkte kunde bli bra, men det är
              alldeles för krångliga regler.
            </seg>
            <seg n="74cbfc1f">
              Sedan var det frågan om skattereduktion för hushållsnära tjänster.
              Den ska gynna även dem med lägre löner så att de kan få vardagen
              att gå ihop med ett heltidsarbete. Då funderar jag på vem ministern
              tänker på. Är det städhjälpen han tänker på? Till vilken lön?
              Hur många är heltider? Vem kommer hem och hjälper dem som utför
              dessa tjänster?
            </seg>
            <seg n="669c34d9">
              En sak som ni inte tar upp, men som ni brukar säga är en jämställdhetsåtgärd,
              är vårdnadsbidraget. I min hemkommun har 94 ansökt om bidraget.
              8 är pappor, men de flesta av dem delar bidraget med barnets mamma.
              I en del av fallen jobbar båda föräldrarna och avlöser varandra
              med att ta hand om barnen. Hur kommer den arbetsmiljösituationen
              och den hälsan att se ut sedan?
            </seg>
            <seg n="b6a0cda9">
              Jobbavdraget gynnar den som tjänar mest. Så är det bara. I går
              roade jag mig med att titta på hur det skulle vara om jag fortfarande
              hade varit barnskötare med den inkomst jag i så fall skulle ha
              med en heltid. Då hade jag fått ett jobbavdrag på 272 kronor.
              I dag som riksdagsledamot får jag 1 115 kronor. Hur kan man få
              ihop det till att det lönar sig för den som har lägst lön?
            </seg>
            <seg n="368487ce">
              Vi vet att män generellt tjänar mer än kvinnor. Skattesänkningarna
              gagnar inte lågavlönade kvinnor. Tvärtom ser vi nu att kvinnor
              i offentliga sektorn missgynnas. Nu får de problem att klara välfärden,
              det vill säga vård, skola, omsorg. Vi ser redan de tysta varslen,
              det vill säga att de med visstidsanställningar redan har fått
              gå hem. Många verksamheter bygger på att det finns visstidsanställda
              som hjälper till. Arbetsbelastningen kommer att drabba välfärdsarbetarna.
              Vi vet vilka som jobbar i de branscherna oftast kvinnor.
            </seg>
            <seg n="12799fe0">
              Ministern måste också vara medveten om att den som har ett ofrivilligt
              deltidsarbete jobbar oftast bara när det är som värst på jobbet,
              det vill säga de riktiga topparna. Det är stressigt då, och det
              syns i sjuktalen att det inte är de heltidsarbetande som är mest
              sjuka. De friskaste är faktiskt de heltidsarbetande småbarnsmammorna
              trebarnsföräldrarna. Vad beror det på? Är det för att ansvaret
              delas i hemmet? Eller jobbar de vid sådana tider att de får arbeta
              med både höga toppar och stress och när det är lite lugnare?
            </seg>
          </u>
          <note type="speaker" n="6ac02749">
            Anf. 59 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-33" n="4713e0cc">
            <seg n="945189a0">
              Herr talman! I Sverige har vi ett högt arbetskraftsdeltagande
              bland kvinnor om vi jämför med andra länder, inte minst i princip
              alla andra länder i EU. Vi får ofta frågor om detta när vi besöker
              andra länder. Det finns väl i grund och botten, när man tittar
              på forskning och annat, två svar på frågan varför det är så många
              kvinnor ute i arbetslivet i Sverige.
            </seg>
            <seg n="a26aa0f4">
              Det ena svaret har med särbeskattningen att göra, att man inte
              beskattas som familj eller par utan beskattas var och en för sig.
              Jag såg en OECD-uträkning som visade att om varje land i Europa
              hade haft den här särbeskattningen, som man inte har i till exempel
              Tyskland och på andra håll, hade vi haft ett arbetsutbud bland
              kvinnor som varit så pass högt att det inneburit att det inte
              hade varit någon skillnad i bnp-utveckling mellan USA och Europa
              under de gångna tio åren. Det är en oerhört viktig förklaringsfaktor.
            </seg>
            <seg n="d46c851b">
              Den andra viktiga förklaringsfaktorn handlar om möjligheterna,
              det vill säga att en väl utbyggd barnomsorg har betytt väldigt
              mycket för möjligheterna att komma ut i arbetslivet, över tiden,
              de senaste 30 åren eller så.
            </seg>
            <seg n="d3bb085b">
              Det som nu sker är naturligtvis oroväckande av många skäl, men
              det vi ser är att arbetslösheten ökar snabbast bland män i det
              här läget av konjunkturen. Det är verkstadsjobben som nu slås
              ut snabbt, och det är männens arbetslöshet som ökar snabbast.
            </seg>
            <seg n="f29f56d6">
              Ett grundläggande problem är naturligtvis att kvinnor tjänar
              mindre, äger mindre, startar och driver företag i mindre omfattning
              än män och styr mindre än män i ledande befattningar och styrelser.
              Med tanke på att i princip halva vår befolkning är kvinnor och
              andra halvan är män är det oförklarligt. Det är också orimligt.
              Därmed blir det och här kommer möjligen en nyhet, att jag får
              komma ut som feminist ett strukturellt problem, ett strukturellt
              fel, som vi måste arbeta med.
            </seg>
            <seg n="12e8a152">
              Vad gör man då? Ja, det är klart att man måste arbeta på flera
              olika fronter. Man kan arbeta med till exempel att på olika vis
              motverka diskriminering, att på olika sätt pusha för att kvinnor
              ska få möjligheter att komma ut i arbetslivet, se till att det
              är möjligt att pussla ihop familj och arbetsliv på olika sätt.
              Det är ju det Ann-Christin Ahlberg tar upp i sin interpellation.
            </seg>
            <seg n="141c4472">
              Ett sätt är också skattesystemet. Ni kanske kommer ihåg att Pomperipossa
              fanns med i skattedebatten för 30 år sedan Astrid Lindgrens sagofigur
              som fick Gunnar Sträng att se rött. Pomperipossa betalade över
              100 procent i marginalskatt. Det som hände under de senaste decennierna
              var att Pomperipossa flyttade från Villa Villekulla, eller var
              hon nu bodde, ut till förorterna runt storstäderna och till glesbygden.
              De som betalade de höga marginaleffekterna, om man räknar ihop
              skatter, ersättningssystem och allting annat, var inte de med
              högst inkomster utan de med lägst inkomster. Det var barnskötarna,
              kommunalarbetarna och vårdbiträdena som hade 80, 90 och stundtals
              över 100 procent i marginaleffekt. De som gick från utanförskap
              in på arbetsmarknaden kunde i vissa fall till och med förlora
              på det.
            </seg>
            <seg n="fc870559">
              Det kom en rapport för några år sedan som Svenskt Näringsliv
              publicerade som visade att nio av tio kvinnor i vården förlorade
              på att gå ut i arbete när man räknade ihop alla de system som
              finns, skatter, avgifter och annat.
            </seg>
            <seg n="5801dfcf">
              Det som nu har hänt med jobbskatteavdraget i dess tre steg är
              att marginaleffekterna för de här grupperna, de allra sämst betalda,
              de med högst marginaleffekter före valet 2006, har gått från 80,
              90 och stundtals över 100 procent ned till drygt 30 procent. Det
              är de stora vinnarna på jobbskatteavdraget. Det är de som har
              haft de allra lägsta lönerna. Det är där Pomperipossa nu har gått
              i ide. Det är ett stort steg framåt för ökad jämställdhet på svensk
              arbetsmarknad.
            </seg>
          </u>
          <note type="speaker" n="e3685df4">
            Anf. 60 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-dd567dc45aab9840-4" n="ce4d2298">
            <seg n="f7d3287f">
              Herr talman! Det är nästan så att man tror att ministern tror
              på sig själv.
            </seg>
            <seg n="a08a5826">
              Då undrar jag bara: Om man ska räkna som ministern gör, räkna
              i procent, kan man betala med procent i affären? Det är ju det
              som det handlar om.
            </seg>
            <seg n="c41b78ba">
              Jag kan som exempel ta barnskötaren som får 272 kronor om vi
              ska fastna lite vid jobbskatteavdraget, eftersom ministern tycker
              att skatterna är väldigt viktiga i ett jämställdhetsperspektiv
              och riksdagsledamoten som får 1 115 kronor. Oavsett procenten
              är det mer pengar man får som riksdagsledamot än som barnskötare.
              Tror ministern att en barnskötare kan komma till affären och säga
              så här: Jag är bara barnskötare och fick 272 kronor i jobbskatteavdrag
              så jag ska betala 136 kronor per kilo för fläskfilén, men riksdagsledamoten
              ska betala 557 kronor per kilo för fläskfilén.
            </seg>
            <seg n="91e80f28">
              Så fungerar det inte, Sven Otto Littorin. Det är att ta bort
              jämställdhetsfrågorna från vad de faktiskt är. De som hade en
              lön som de kunde leva på har fått det ännu bättre och kan leva
              ännu bättre på sin lön. Det kan man räkna ut i den vanliga skattetabellen.
            </seg>
            <seg n="1a4a3fd3">
              Jag glömde tyvärr att kolla vad man skulle tjäna som minister,
              hur många kronor det hade blivit, men det blir väl ännu mer än
              för en riksdagsledamot.
            </seg>
            <seg n="d8ff95eb">
              Ni har krånglat till det speciellt för småbarnsföräldrar. Jag
              kan ta ett exempel.
            </seg>
            <seg n="ec8f2833">
              I frågestunden förra veckan var det helt uppenbart att jämställdhetsminister
              Nyamko Sabuni inte visste om att den borgerliga regeringen hade
              infört ett krångligt VAB-intyg. Då undrar jag: Vet Sven Otto Littorin
              att den borgerliga regeringen har infört VAB-intyg och vad det
              innebär? Vem är det som drabbas mest av det? Jo, vem är det som
              jobbar på förskolan? Jo, det är oftast kvinnor. De har fått ett
              nytt arbetsmiljöproblem. Och vem är det som mest lämnar och hämtar
              barn på förskolan? Vem är det som mest tar föräldraledighet eller
              VAB-dagar? Jo, det är kvinnorna.
            </seg>
            <seg n="11e56e99">
              Det här är bara en sak som är ett bekymmer mer.
            </seg>
            <seg n="7bc610d4">
              Jämställdhetsbonusen kunde ju ha blivit bra, men det var också
              ett regelverk som var väldigt krångligt och väldigt konstigt för
              att man skulle kunna få den.
            </seg>
            <seg n="94d77b75">
              Men det är inte bara det. I svaret säger ministern att den som
              är deltidsarbetslös kan ni nu erbjuda en anställning med nystartsjobb.
              Jag är jättenyfiken på att få veta hur det ska fungera i praktiken.
              Det skulle jag jättegärna vilja att ministern förklarar.
            </seg>
            <seg n="fa09bd49">
              De som har deltider är, som ministern säkert vet även om han
              inte vill kännas vid det, kvinnor. Kvinnorna har inte fått det
              bättre nu i dessa lågkonjunkturer, för nu kommer de också bort
              från statistiken på Arbetsförmedlingen. När de inte längre får
              a-kassa efter de 75 dagarna kommer det sannolikt inte bli så att
              de får stöd och hjälp för att få en modern arbetstid och en modern
              arbetsgivare som förstår att heltid måste vara en norm även för
              kvinnor.
            </seg>
          </u>
          <note type="speaker" n="180fff01">
            Anf. 61 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-34" n="4713e0cc">
            <seg n="fa0e9992">
              Herr talman! Ann-Christin Ahlberg raljerar lite med att man inte
              kan handla mat med procent. Men procenten är viktiga. Har man
              marginaleffekter på uppåt 90 och stundtals över 100 procent och
              går ned till 30 procent betyder det faktiskt mer pengar i plånboken
              för den som har lite betalt.
            </seg>
            <seg n="c349a51f">
              Det är sådant som du och jag kan påverka. Du och jag som sitter
              här kan påverka skatternas utformning. Vi kan se till att inte
              brandskatta de sämst betalda i svenskt samhälle. Den makten har
              vi som står här. Den har vi utnyttjat för att se till att de med
              sämst lön får lägre marginaleffekter så att det lönar sig mer
              för dem att arbeta. Det är en bra idé. Det är en bra politik,
              och den gynnar jämställdheten.
            </seg>
            <seg n="641904c1">
              Lönebildningen i sig kan vi också ha synpunkter på, och jag har
              en stark synpunkt på att kvinnor tjänar mindre än män med samma
              typ av jobb. Det är helt orättfärdigt. Det bygger inte på någonting
              annat än strukturella problem, som vi gemensamt måste bekämpa.
              Men lönebildningen i sig måste parterna ta hand om och ta ansvar
              för.
            </seg>
            <seg n="6c86905d">
              VAB-intygen pratar Ann-Christin Ahlberg om. Ja, jag vet mycket
              väl att vi nu kräver VAB-intyg från första dagen. Jag har småbarn
              själv så jag kan detta.
            </seg>
            <seg n="a7622ea1">
              I grunden är det naturligtvis så att rätt ersättning ska gå till
              rätt person, och vi måste se till att inte fel person får ersättningar
              som han inte har rätt till. Värnet om tryggheten och säkerheten
              i de olika offentliga försäkringssystemen trodde jag att vi var
              överens med Socialdemokraterna om, för att se till att det är
              rätt personer som får de pengar som är våra gemensamma.
            </seg>
            <seg n="4d31e25b">
              Jag tycker väldigt mycket om Ann-Christin Ahlberg, och hon är
              en varm person som bryr sig väldigt mycket. Vi kan dela den inställningen,
              hoppas jag. Men man hör väldigt lite om det motsatta. Vi hör bara
              nej till det som gynnar kvinnor mest. Det är nej till jobbskatteavdraget,
              eller åtminstone det sista steget, som jag förstår det. Vi hör
              ett halvnej till deltidsbegränsning och vad det nu kan vara. Men
              jag hör inte så mycket mer än det, och det är lite synd.
            </seg>
            <seg n="989a6c68">
              Låt mig ta de två separat. Jobbskatteavdraget och dess positiva
              effekter för jämställdheten har jag pratat om.
            </seg>
            <seg n="468b4286">
              Den andra delen handlar om deltidsbegränsningen. Det låter som
              om Socialdemokraterna är emot deltidsbegränsning, men det är ni
              ju inte. Ni föreslår bara några ytterligare dagar 100 dagar i
              deltidsbegränsning. Skälet till att vi båda vill ha en deltidsbegränsning
              måste ju vara att det gamla systemet faktiskt var orättfärdigt
              och inte ledde någon vart. När man kunde deltidsstämpla i upp
              till 18 år var det inte längre en omställningsförsäkring utan
              något annat. Det visade sig vara ett förtäckt stöd till arbetsgivare
              som vägrade ta sitt arbetsgivaransvar och organisera sina arbetsplatser
              på ett sådant sätt att man erbjöd heltider till dem som ville
              ha det.
            </seg>
            <seg n="47bfd782">
              I nästan varje svensk kommun är kommunen den största arbetsgivaren.
              Att en kommun som har 7 00010 000 anställda inte skulle kunna
              organisera sig på ett sådant sätt att man erbjuder heltid åt dem
              som vill ha det är bara nys. Det är klart att det går! Detta visas
              av Nynäshamn en kommun som leds av socialdemokrater och folkpartister
              eller av borgerligt styrda Linköping. Det går visst att organisera
              sig på ett sådant sätt att man kan erbjuda heltid till dem som
              vill. Något annat är bara nys.
            </seg>
            <seg n="e5bcc70e">
              Slutsatsen av dessa förändringar blev att deltidsarbetslösheten
              första året efter förändringen sjönk med en fjärdedel. Det är
              den kraftigaste minskning av deltidsarbetslösheten som jag känner
              till att vi någonsin har sett.
            </seg>
            <seg n="d4356363">
              Ann-Christin Ahlberg har helt rätt i sin ansats. Det är oerhört
              viktigt att vi också i dessa sämre tider inte glömmer bort jämställdhetsaspekten,
              att vi gör vad vi kan för att se till att män och kvinnor får
              lika betalt för lika jobb och att vi ser till att öka möjligheterna
              för småbarnsföräldrar att kunna kombinera ett familjeliv med ett
              arbetsliv.
            </seg>
          </u>
          <note type="speaker" n="d496a294">
            Anf. 62 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-dd567dc45aab9840-5" n="ce4d2298">
            <seg n="a5b53ebb">
              Herr talman! Detta med deltidsstämpling i upp till 18 år kommer
              alltid upp. Jag skäms å arbetsgivarnas vägnar när man inte under
              18 års tid kan fixa heltid åt dessa kvinnor som ofrivilligt har
              deltid. Om det ska ta så lång tid att fixa en heltidstjänst, ska
              då den enskilde behöva betala den dåliga arbetsgivarens möjlighet
              att förändra en gammalmodig arbetsorganisation? Det är bedrövligt
              att den enskilde ska få ta det.
            </seg>
            <seg n="464734f3">
              VAB-intyget är inte alls till för att se att det blir rätt person.
              Ni hade ett helt annat syfte med det, och det har visat sig att
              det inte alls har haft någon nytta där. Vårdnadsbidraget, som
              jag inte har nämnt, är ett fördärv för jämställdheten. Jobbavdraget
              gynnar fler män än kvinnor, och det gynnar högavlönade mer än
              lågavlönade, för det är kronor och ören som vi handlar med och
              betalar med. A-kassereglerna har definitivt inte sett till att
              det har blivit mer jämställt i arbetslivet, genom både detta med
              sjuka barn, försörjningsansvar och beräkningsunderlaget. Jämställdhetsbonusen
              är krånglig när det gäller ersättningen, och den betalas ut väldigt
              långt efteråt.
            </seg>
            <seg n="1401e0b3">
              Till sist: Jag fick inget svar på hur detta med hushållsnära
              tjänster ska gynna att den lågavlönade kan få ett heltidsarbete
              och förena familjeliv och arbetsliv. Det vore väldigt intressant
              att få höra vad ministern säger här. Är det så att de som har
              hushållsnära tjänster jag tänker speciellt på kvinnorna har heltider
              och bra löner, och vem hjälper dem?
            </seg>
          </u>
          <note type="speaker" n="8ea8b961">
            Anf. 63 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-ed9da15f7e0a94e6-0" n="4713e0cc" next="i-ec1c5e7bac8f661b-0">
            <seg n="0913b92b">
              Herr talman! När det gäller deltidsbegränsningen erinrar jag
              mig en artikel i LO-tidningen förra året. Där sade ordföranden
              i kyrkogårdsnämnden i Ystad, en socialdemokrat, att man nu skulle
              ändra sig och se till att det blev heltider för dem som ville.
              Så var det två äldre damer som intervjuades och som äntligen fick
              sina heltider efter att i flera decennier ha gått på ofrivillig
              deltid. Det säger lite om vad det faktiskt betyder med ett ändrat
              regelverk. Nu kan inte arbetsgivarna avstå från att organisera
              sig på ett sådant sätt att man erbjuder heltider till dem som
              vill och sedan skicka över notan till den enskilde, till skattebetalarna
              och a-kassorna. Det är det stopp för, och det är bra.
            </seg>
            <seg n="e80b782c">
              Hushållsnära tjänster syftar självklart till att ge förutsättningar
              för fler arbeten. Men de syftar också till att uppnå det som Ann-Christin
              Ahlberg efterlyser, nämligen att man på ett bättre sätt ska kunna
              kombinera ett aktivt yrkesliv med ett familjeliv. Vi kan naturligtvis
              ha olika ideologiska utgångspunkter för detta. Jag tycker inte
              att det är ett dåligt jobb som de utför som har de här jobben.
              Tvärtom tycker jag att det är ett bra jobb, och det är en bra
              möjlighet att kunna vara med på arbetsmarknaden.
            </seg>
            <seg n="39a1c019">
              I grund och botten tror jag, återigen, att vi är ganska överens
              i den grundläggande uppfattningen. Det är ett gissel att kvinnor
              tjänar mindre, äger mindre, styr mindre och är mindre aktiva i
              arbetslivet än män. Det finns inget grundläggande skäl till att
              det ska vara på det sättet.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="da91087c">
            Ajournering
          </note>
          <note n="ac1956ae">
            Kammaren beslutade kl. 11.55 på förslag av talmannen att ajournera
            förhandlingarna i cirka fem minuter.
          </note>
          <u who="sven_otto_littorin_arbetsmarkna" xml:id="i-ec1c5e7bac8f661b-0" n="4713e0cc" prev="i-ed9da15f7e0a94e6-0">
            <seg n="2d50ce2a">
              Återupptagna förhandlingar
            </seg>
          </u>
          <note n="83482d8b">
            Förhandlingarna återupptogs kl. 12.01.
          </note>
          <note n="c19a0603">
            14 § Svar på interpellation 2008/09:343 om arbetslösheten i Gävleborg
          </note>
          <note type="speaker" n="7e211107">
            Anf. 64 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-35" n="4713e0cc">
            <seg n="8dc9b7c4">
              Herr talman! Raimo Pärssinen har frågat mig om vilka olika politiska
              åtgärder jag förbereder för Gävleborgs län i syfte att skapa fler
              jobb och minska arbetslösheten. Han har också frågat mig om vilka
              olika politiska åtgärder jag förbereder som kan förbättra de ungas
              arbetsmarknadssituation i Gävleborg.
            </seg>
            <seg n="bf2c18bb">
              Regeringens politik har skapat förutsättningar för en hållbar
              ekonomisk utveckling och frigjort resurser för att hantera den
              rådande konjunkturnedgången. Därför har vi kunnat vidta kraftfulla
              åtgärder för att ta Sverige ur krisen. Jag har tidigare, vid ett
              flertal tillfällen, här i kammaren redogjort för de kraftfulla
              satsningar regeringen presenterat i budgetpropositionen för 2009
              och i propositionen Åtgärder för jobb och omställning (prop. 2008/09:97)
              och hänvisar därför till mina tidigare svar.
            </seg>
            <seg n="7b7b4d48">
              Jag vill ändå lyfta fram att regeringen för att bekämpa ungdomsarbetslösheten
              och underlätta ungas etablering på arbetsmarknaden den 1 januari
              i år minskat kostnaden ytterligare för att anställa ungdomar.
              Det innebär att socialavgifterna för alla som vid årets ingång
              inte har fyllt 26 år har halverats.
            </seg>
            <seg n="58fd7600">
              Slutligen vill jag än en gång poängtera att regeringens insatser
              på arbetsmarknaden syftar till att underlätta omställningen för
              alla som är eller riskerar att bli arbetslösa, oavsett var i Sverige
              de bor.
            </seg>
          </u>
          <note type="speaker" n="3f503d95">
            Anf. 65 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-b8d5cb607ad93f46-0" n="b239601e">
            <seg n="fcb350f6">
              Herr talman! Läget är svårt på arbetsmarknaden i Gävleborg och
              i hela landet. Lägger man ihop den öppna arbetslösheten i februari
              med de arbetssökande som är i program för aktivitetsstöd och de
              som har ett arbete med någon typ av stöd blir det alltså 16 718
              människor.
            </seg>
            <seg n="ead0dc0b">
              Det är en extra allvarlig situation när antalet lediga jobb minskar
              i snabb takt. Samtidigt har antalet varsel om uppsägning ökat
              kraftigt. Det är en stor skillnad bara mellan de två senaste månaderna,
              och då är ännu inte Sandviks stora varsel medräknat, eftersom
              det ännu inte har börjat hanteras av förmedlingen. De här människorna
              går ut i arbetslöshet.
            </seg>
            <seg n="a680a54a">
              Men mest allvarligt är läget när det gäller ungdomsarbetslösheten
              i Gävleborg. Där har ökningen varit lavinartad. Om den har varit
              jättestor och enorm på den ena sidan har ungdomsarbetslösheten
              ökat lavinartat.
            </seg>
            <seg n="eea79983">
              I hela landet har den ökat till hela 44 779. Men i Gävleborg
              har den på ett år ökat med 316 till 1 776.
            </seg>
            <seg n="e4437afb">
              Det är stora varselomgångar som går igenom. Vi ser det i alla
              kommuner. Vi ser det genom de fackliga organisationerna, som får
              hantera och förhandla om varsel om uppsägning. Vi ser också att
              varslen leder till uppsägning. Det är tydliga paralleller till
              den tidigare krisen, men frågan är om inte det här är allvarligare.
            </seg>
            <seg n="3bb67bdf">
              I svaret som ministern har lämnat här kan jag utläsa att ministern,
              mitt i denna jobbkris som drabbar Gävleborg jättehårt, står och
              säger att han redan tidigare har redogjort för kraftfulla åtgärder
              och för jobb och att man bekämpar ungdomsarbetslösheten med en
              minskning av socialavgifterna.
            </seg>
            <seg n="0deebbbf">
              Är allting då gjort? Det måste man fråga ministern. Betyder det
              här att de ungdomar från Ovanåker som var med i ett nyhetsinslag
              i TV 4 häromdagen också får jobb nu, efter den här redovisningen
              som jag har fått i svaret?
            </seg>
            <seg n="fe8e1577">
              Betyder det att arbetslösa ungdomar i Hudiksvall kan få anställning
              inom kommunen? Betyder det någonting mer än att det bara sägs?
              Finns det någonting bakom orden?
            </seg>
            <seg n="ccd40e46">
              Det som gör mig upprörd är att ministern redovisar att det är
              kraftfulla åtgärder medan arbetslösheten bara stiger och stiger
              och ungdomarna blir fler och fler.
            </seg>
            <seg n="2c6a4d88">
              Vi har en jättestor ungdomskull som kommer ut från gymnasieskolan
              i sommar. De går mot en situation där redan 25 procent av ungdomarna
              är i arbetslöshet. Då hänvisar ministern till en sänkning av socialavgifterna
              och kallar det för en kraftfull åtgärd.
            </seg>
            <seg n="dd6625eb">
              Vi har all rätt att allihop vara riktigt bekymrade över den här
              situationen. Vi vet att denna regering, där Littorin också sitter
              med, har avhänt sig stora summor i skattesänkningar som, hur han
              än står här och försöker förklara det, mest har varit riktade
              till dem som tjänar mest. På så vis har man avhänt sig medel för
              att bekämpa krisen.
            </seg>
            <seg n="50641e6b">
              Jobbkrisen är här. Den finns i vardagen. Snart känner vi alla
              väldigt många runtikring oss som får gå ut i arbetslöshet. De
              går dessutom ut i en a-kassa som är urusel.
            </seg>
            <seg n="a57b41a3">
              Den här regeringen med Littorin i spetsen har inte gjort något
              annat. Jobben har inte blivit lättare att få. Däremot har det
              blivit betydligt svårare och besvärligare att vara i arbetslöshet.
            </seg>
            <seg n="df7d2fc2">
              Vad innebär de här kraftfulla åtgärderna konkret för Gävleborgs
              län?
            </seg>
          </u>
          <note type="speaker" n="521f902f">
            Anf. 66 ROLAND BÄCKMAN (s):
          </note>
          <u who="roland_backman_7db0a9" xml:id="i-64c8a8228127aef8-0" n="42477ad6" next="i-ed0d7ca5b3e60a50-0">
            <seg n="2cdd397f">
              Herr talman! År 2006 när Socialdemokraterna lämnade över regeringsmakten
              till den nuvarande moderatstyrda regeringen var bordet dukat,
              arbetslösheten sjunkande och ekonomin på topp.
            </seg>
            <seg n="ec1db5e4">
              På lite drygt två år med borgerligt styre har Sverige hamnat
              i en kris av sällan skådat slag. Varslen haglar över medborgarna,
              och många tvingas nu lämna sina anställningar och sin möjlighet
              att försörja sig.
            </seg>
            <seg n="230ee3b4">
              Många människor har dessutom lämnat a-kassan eftersom regeringen
              kraftigt ökade kostnaderna för denna så viktiga försäkring, denna
              så viktiga trygghet.
            </seg>
            <seg n="bc52ee4f">
              Kommunerna går på knäna på grund av kraftigt stigande försörjningsstöd
              och regeringens frysta statsbidrag. Det är olika bud om när och
              över huvud taget om det kommer några nya pengar till kommunerna
              för att klara det offentliga uppdraget och för att säkra de offentliga
              jobben.
            </seg>
            <seg n="b9283f72">
              Avsaknaden av stimulanspaket från regeringens sida är mycket
              oroande och dessutom mycket förvånande.
            </seg>
            <seg n="8f605dc1">
              Herr talman! Arbetslösheten i Sverige ökar nu dramatiskt medan
              vi har en moderatledd regering som handlingsförlamad bara tittar
              på.
            </seg>
            <seg n="028774c9">
              Herr talman! Arbetsmarknadsminister Sven Otto Littorin var en
              av dem som inför valet 2006 lovade minskad arbetslöshet och ett
              minskat utanförskap. Nu ökar, som sagt , arbetslösheten dramatiskt,
              och när det gäller ungdomsarbetslösheten är det svårt att finna
              ord för att beskriva nivån. Sverige riskerar att få en förlorad
              generation, minst.
            </seg>
            <seg n="e4960fe5">
              Det Moderaterna tidigare har kallat utanförskap ökar nu med stormsteg.
              Den passivitet som statsrådet Littorin uppvisar när det gäller
              den kraftigt ökade arbetslösheten är fullständigt oacceptabel.
              Att som statsrådet bara konstatera att 2009 blir ett riktigt skitår
              och sedan stoppa huvudet i sanden räcker inte. Svenska folket
              kräver mer av en arbetsmarknadsminister. Svenska folket kräver
              mer av en regering, mycket mer.
            </seg>
            <seg n="403189e9">
              Herr talman! Det är som sagt ingen bra lösning att som arbetsmarknadsministern
              hålla sig undan och hoppas att allting ska lösas av sig själv.
              Nu krävs det handling och handlingskraft om Sveriges negativa
              trend ska kunna vända.
            </seg>
            <seg n="ef3283b2">
              Herr talman! Jag vill att arbetsmarknadsminister Sven Otto Littorin,
              Moderaterna, redogör för vilka politiska åtgärder han planerar
              för att skapa jobb och minska arbetslösheten i mitt hemlän Gävleborg
              och i Norrlands inland.
            </seg>
            <seg n="111b4920">
              Jag vill också höra hur arbetsmarknadsministern tänker agera
              för att förbättra arbetsmarknadssituationen för alla ungdomar
              i Gävleborgs län.
            </seg>
            <seg n="57342d7a">
              Hur blir det till sommaren då alla varsel övergår i avsked, när
              folk blir utan arbete? Hur blir det till sommaren när det gäller
              möjligheter för ungdomar att få jobb?
            </seg>
          </u>
          <note n="11726b28">
            Anf. 67 GUNNAR ANDRÉN (fp):
          </note>
          <u who="roland_backman_7db0a9" xml:id="i-ed0d7ca5b3e60a50-0" n="42477ad6" prev="i-64c8a8228127aef8-0">
            <seg n="fb3b2bf4">
              Herr talman! Jag tackar Raimo Pärssinen för att han har ställt
              denna interpellation som avviker från många av de andra. Den handlar
              om en helt annan synpunkt, nämligen hur vi ska få flera jobb i
              det här landet. Tidigare har baksidan diskuterats.
            </seg>
            <seg n="10bf9b20">
              Jag hade nöjet att besöka just Gävleborg för fyra fem veckor
              sedan vid ett årsmöte och informera mig om den svåra situation
              som många människor i Gävleborg befinner sig i. Gävleborg, herr
              talman, är en viktig del av världen. I London i går presenterades
              ett paket som skulle försöka hjälpa Gävleborg och andra delar
              av världen och återställa det väldiga fallet i efterfrågan på
              grund av en kreditkris i USA. Den har gjort att stora delar av
              arbetsmarknaden i Gävleborg har blivit väldigt illa tilltygad.
            </seg>
            <seg n="42e9923f">
              Frågan är vad man kan göra i ett litet exportberoende land och
              i en så exportberoende del som Gävleborg är. Vi vet redan att
              en av de viktigaste industrierna har fått lägga ned helt, nämligen
              ett pappersbruk.
            </seg>
            <seg n="2ec8fa6a">
              Det är inte fråga om att den svenska regeringen har velat detta.
              Vi är drabbade av en mycket stor internationell efterfrågekris.
              Då får man se vad som är möjligt att göra i Sverige.
            </seg>
            <seg n="7fb1fd7b">
              Herr talman! Jag tycker alltid att man ska vara försiktig med
              att använda siffror om det inte är i skrift. Jag skulle ändå vilja
              använda två siffror, nämligen 200 och 700. Det är den volymökning
              som Sveriges riksbank har haft när det gäller krediter och åtaganden
              för svenska företag sedan i oktober förra året. Då var de 218
              miljarder kronor. Nu är de en bit över 700 miljarder kronor.
            </seg>
            <seg n="ef075e18">
              När man då hör talas om att regeringen och Riksbanken inte har
              gjort någonting blir man lite förvånad och efterlyser vad man
              skulle ha gjort mera. Roland Bäckman målade i en tidigare interpellationsdebatt
              upp hur svårt det var för företagen i Ljusdal. Då målade han upp
              hur efterfrågan hade fallit för speditionsföretag och alla andra
              småföretag i just Ljusdal med omnejd, en viktig del av Gävleborg.
            </seg>
            <seg n="8d1709ac">
              Om vi inte ser till att rätta till rätt problem först kommer
              ungdomarna som vi alla verkligen kan vara bekymrade över att råka
              ännu värre ut. Därför är det, herr talman, väldigt viktigt att
              ta saker i rätt ordning. Om man bara betalar ut pengar rakt ut
              i kommunerna kan man möjligen lindra deras problem för stunden.
              Men jag menar att Roland Bäckman var inne på en väldigt viktig
              sak, nämligen: Hur ska vi få företagen som kan anställa att fungera
              bättre i framtiden än just nu?
            </seg>
            <seg n="c33f85c1">
              Vi i Sverige har en svår situation. Vi är väldigt beroende av
              hur det är i utlandet. Inte minst Gävleborgs län med Gävle hamn
              och så vidare är ju kolossalt beroende av att vi får en efterfrågan
              från utlandet. Till dess får vi se till att lindra så mycket vi
              någonsin kan. Men då måste de mindre företagen fungera. Alla kan
              inte bli anställda av kommunerna och landstinget.
            </seg>
          </u>
          <note type="speaker" n="d64901d4">
            Anf. 68 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-36" n="4713e0cc">
            <seg n="70c8bf21">
              Herr talman! Gävleborg är det län i Sverige som har högst arbetslöshet.
              Delar av länet har väldigt stora problem, precis som Raimo Pärssinen
              säger.
            </seg>
            <seg n="c228d99f">
              Jag var i Sandviken i slutet av januari. Jag träffade Sandviks
              ledning, fackklubbarna och Arbetsförmedlingen i Sandviken. Det
              är för att gå igenom och se hur läget är, för att få en bättre
              uppfattning om deras prognosläge och framtid men också för att
              se till att de resurser vi har fattat beslut om når fram och till
              rätt ställe. Det handlar också om att höra med fackklubbarna om
              hur de upplever det och hur deras medlemmar upplever situationen
              just nu.
            </seg>
            <seg n="9e5c4b69">
              Slutsatserna där liksom överallt där jag har varit hittills i
              Sverige är flera. För det första är 90 procent av världen i ekonomisk
              recession, det vill säga ekonomisk tillbakagång. Det är klart
              att i ett litet land som Sverige, där halva ekonomin är utlandsberoende
              och exportsektorn, verkstadsindustrin, väsentligt mycket mer är
              beroende av export, finns det vilken regering som än sitter en
              begränsad räckvidd i hur långt våra verktyg räcker.
            </seg>
            <seg n="14ae03a1">
              Min fråga kan retoriskt vara: Har Raimo Pärssinen och Roland
              Bäckman ett trollspö som inte jag känner till? Kan de trolla fram
              kunder till Sandvik och de andra företagen? Självklart är det
              inte så. Det är synd, för det hade varit trevligt om någon av
              oss hade haft ett sådant verktyg. Men det har vi inte.
            </seg>
            <seg n="09b1b7c9">
              Då måste vi göra flera saker samtidigt, precis som Gunnar Andrén
              var inne på alldeles nyss. På lång sikt är det först och främst
              att återställa förtroendet i de finansiella sektorerna. Det måste
              göras och lösas på internationell nivå. Därför var G 20-mötet
              i går i London oerhört viktigt.
            </seg>
            <seg n="e6fb5477">
              Finns inte förtroendet finns inte möjligheter för företagen att
              hitta krediter för investeringar eller sina framtidsplaner. Det
              finns också, om det inte finns ett sådant förtroende, det omvända,
              nämligen att man drar in rörelsekrediter i fungerande företag.
              Det har vi sett en hel del exempel på.
            </seg>
            <seg n="0b5a5efa">
              Det andra som vi måste värna är naturligtvis våra offentliga
              finanser. Göran Persson sade en gång att den som är satt i skuld
              är icke fri. Det är väldigt sant. Det är sant också nu. Vi måste
              se till att vi har ordning och reda i statsfinanserna och inte
              avhänder oss möjligheter i dag som vi behöver om ett eller två
              år.
            </seg>
            <seg n="1dd7c8aa">
              Vi måste också se till att de utgifter och investeringar vi faktiskt
              gör skapar förutsättningar för jobb snabbare än annars snarare
              än att se till att vi undergräver saker och ting så att vi får
              äta upp det med nedskärningar i välfärden eller annat om några
              år. Den vägen prövade vi under 90-talet. Det var ingen bra väg.
            </seg>
            <seg n="609972cf">
              Det tredje vi måste göra är att möta varje enskild person som
              nu riskerar att gå ut i arbetslöshet. Vi måste se till att de
              får hjälp, råd och stöd för att kunna gå vidare. Då är det bra
              med jobbcoacher, det är bra med folk på Arbetsförmedlingen, det
              är bra med utbildningsplatser och annat.
            </seg>
            <seg n="f61b8024">
              I svåra tider heter kampen mot utanförskap aktiv arbetsmarknadspolitik.
              Det handlar om fler i olika typer av åtgärder, om fler insatser,
              om utbildning i utbildningssystemet, om praktik och praktisk kompetensutveckling
              inom ramen för arbetsmarknadspolitiken.
            </seg>
            <seg n="845e5e79">
              Det är därför som OECD häromdagen visade att Sverige har den
              mest expansiva finanspolitiken av ett tjugotal undersökta länder.
              Det är inte passivitet. Det är aktivitet. Det visar att när det
              blåser till har vi, tack vare att 180 000 personer har lämnat
              utanförskapet och kommit in på arbetsmarknaden, möjligheter att
              använda oss av budgetöverskottet för aktiva insatser.
            </seg>
            <seg n="c1680210">
              Som jag har sagt tidigare i dag här handlar det om 4 miljarder
              extra bara i år till arbetsmarknadspolitiska insatser och knappt
              2 miljarder extra till utbildningsinsatser i budgeten i höstas.
              Det är inte passivitet. Det är i högsta grad aktivitet för att
              på det bästa sätt vi kan i dessa tider möta dem som riskerar att
              nu bli arbetslösa.
            </seg>
          </u>
          <note type="speaker" n="a2c8dddc">
            Anf. 69 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-b8d5cb607ad93f46-1" n="b239601e">
            <seg n="b39f56b8">
              Herr talman! Jag står i den här kammaren och påstår att Sven
              Otto Littorin far med osanning när han säger att vi är de mest
              expansiva i världen. Det stämmer ju inte. Det finns en internationell
              rapport som visar att Sverige tvärtom är ett av de länder som
              satsat minst sedan krisen briserade och endast tillfört nya stimulanser
              på 0,4 procent av bnp.
            </seg>
            <seg n="1be97a48">
              Så är det faktiska läget. Sveriges finansminister är den enda
              finansministern, vad jag vet och vad andra vet, som säger att
              det går att spara sig genom krisen.
            </seg>
            <seg n="3bec6669">
              Det var inte finanskrisen som sänkte a-kassan kraftigt. Det var
              inte finanskrisen som gjorde folk fattigare. Det var inte finanskrisen
              som drog undan massvis med utbildningsplatser. Det var inte finanskrisen
              som skar ned på arbetsmarknadsutbildningen som är så behövlig
              när den är speciellt riktad mot ungdomar också. Det var inte finanskrisen
              som skar ned i komvux. Det var inte finanskrisen som begränsade
              platser inom högskolan.
            </seg>
            <seg n="ae26834d">
              Nu står Sven Otto Littorin här och talar om kraftfulla åtgärder
              och aktiv arbetsmarknadspolitik. Det är upprörande. Alla de saker
              jag nämnde har den borgerliga moderatledda regeringen skurit ned
              på för att begränsa och minska människors möjlighet att få ny
              kunskap, ny utbildning och nya jobb.
            </seg>
            <seg n="a145c6c1">
              Littorin sade: Vi har inget trollspö. Littorins trollspö har
              alltid varit skattesänkningar. Nu senast var det sänkta socialavgifter
              för ungdomar. Är det den moderatledda regeringens trollspö? Ja,
              men sänk skatterna en gång till då, så får vi se vilken fart det
              blir.
            </seg>
            <seg n="c09544f7">
              Ni har redan sänkt dem med 85 miljarder kronor. De tre rikaste
              tiondelarna har fått absolut mest. Vi kan räkna kronor. Littorin
              har beviljat sig själv en skattesänkning på 13 000 kronor i år.
              Det är inte de lågavlönade som har fått detta även om han säger
              det.
            </seg>
            <seg n="2e2ce4b4">
              Vad är det för kraftfulla åtgärder? Tala inte om London, tala
              inte om USA! Tala om vad regeringen ska göra här i Sverige och
              beskriv det för gävleborgarna! Vilka konkreta åtgärder finns för
              att möta den kraftigt stigande arbetslösheten bland ungdomarna?
              Vad finns i verktygslådan? Är den tom? Finns det inga pengar för
              att man har skänkt bort dem i skattesänkningen? Var konkret, Littorin!
            </seg>
            <seg n="6ee31f5d">
              Ursäkta, herr talman, att jag blir lite upprörd, men så är det.
            </seg>
            <seg n="439f92d9">
              Vi har inte råd att satsa på jobben. Det är det Littorin säger.
              Och han försöker påskina att Socialdemokraterna drar runt sedelpressar
              och har hur mycket pengar som helst.
            </seg>
            <seg n="73195f73">
              I många länder vidtar man aktiva åtgärder i den ekonomiska politiken
              för att motverka krisen, men det gör man inte här. Vad får Emelie
              i Hudiksvall för hjälp av den borgerliga regeringen? Har hon fått
              större möjlighet till utbildning? Det första Littorin gjorde var
              att skära ned på platserna.
            </seg>
            <seg n="01735f3f">
              Ni lägger skulden för arbetslösheten på den enskilde. Ni trodde
              att man var för lat och därför tog man inget jobb. Ni har sett
              till att massarbetslösheten förvärras. De som går ut i arbetslöshet
              får en mycket dålig ekonomi, medan Littorin själv kan gotta sig
              åt 13 000 kronor mer efter skattesänkningar.
            </seg>
            <seg n="a8551ca0">
              Gör något för ungdomarna i Gävleborg! Var konkret! Tala inte
              om London utan om Gävle, Ovanåker och Sandviken!
            </seg>
          </u>
          <note type="speaker" n="1cca1312">
            Anf. 70 ROLAND BÄCKMAN (s):
          </note>
          <u who="roland_backman_7db0a9" xml:id="i-64c8a8228127aef8-1" n="42477ad6" next="i-ed0d7ca5b3e60a50-1">
            <seg n="1dd02b61">
              Herr talman! Arbetsmarknadsministern letar efter ett trollspö.
              Varför är jag inte förvånad? Det är väl så han har tänkt lösa
              detta.
            </seg>
            <seg n="efdcbc9a">
              Hemma i Ljusdal var arbetslösheten för mindre än ett år sedan
              mycket låg. Det talades om problem att hitta kompetent arbetskraft.
              Nu har arbetslösheten stigit till 7 ½ procent. Före sommaren kommer
              den att vara 11 procent. Mer än var tionde människa kommer att
              vara arbetslös. Ungdomsarbetslösheten är snart uppe i 25 procent.
              Var fjärde ung kommer att stå utan ett arbete.
            </seg>
            <seg n="cbbdd31e">
              Jag vill att arbetsmarknadsministern utvecklar vad han tror att
              den katastrofalt höga arbetslösheten bland ungdomar kommer att
              leda till för den enskilde och för samhället.
            </seg>
            <seg n="ee45dcd0">
              Jag vill också att arbetsmarknadsministern ger några löften inför
              framtiden. Hur kommer det att bli för alla ungdomar som är arbetslösa?
              Hur blir det till sommaren, till vintern och till nästa sommar?
              Kommer det fortfarande att vara en fjärdedel som är arbetslösa
              då?
            </seg>
            <seg n="6350c65d">
              Den moderata regeringen saknar tillräckligt med utbildningsplatser.
              Jobbstimulanspaket med innehåll saknas också. Regeringen lånar
              pengar för att sänka skatterna för dem som har det bäst ställt.
              Samtidigt väntar massarbetslöshet för Sveriges invånare och speciellt
              för våra unga.
            </seg>
            <seg n="9569684b">
              Jag förväntar mig att arbetsmarknadsminister Littorin kommer
              fram i ljuset, tar sitt ansvar och ser till att skapa alla jobb
              som han tidigare har utlovat. Löften är till för att hållas, arbetsmarknadsministern!
            </seg>
            <seg n="c3e95540">
              Jag rekommenderar arbetsmarknadsministern ett besök i Norrlands
              inland så att han på plats kan se hur arbetsmarknadsläget är.
            </seg>
          </u>
          <note n="773f7088">
            Anf. 71 GUNNAR ANDRÉN (fp):
          </note>
          <u who="roland_backman_7db0a9" xml:id="i-ed0d7ca5b3e60a50-1" n="42477ad6" prev="i-64c8a8228127aef8-1">
            <seg n="2f4ee951">
              Herr talman! Det där åkeriföretaget i Ljusdal som Roland Bäckman
              tidigare talade om, vad ska det pyssla med om det inte får order
              och efterfrågan på sina produkter? Det är en mycket viktig fråga.
              Vad ska Sandvik göra? Ska de producera på lager?
            </seg>
            <seg n="51460f8b">
              Raimo Pärssinen, som är en god person, säger att vi inte ska
              tala om London. Jag tror att det är fel mot de människor som hotas
              eller har drabbats av arbetslöshet i Gävleborg. Jag tror att de
              är väldigt intresserade av vad som händer i London eftersom vi
              inte kan lösa problemet själva i Ockelbo och Hudiksvall; det går
              inte. Vi kan inte heller lösa dem i Helsingfors, utan vi är beroende
              av en internationell marknad.
            </seg>
            <seg n="761dd5b9">
              Herr talman! Man trollar bort alla de åtgärder som regeringen
              har gjort, till exempel sänkt skatterna. Men hur många nya Volvobilar
              skulle ha blivit sålda i Gävleborg om man inte hade gjort dessa
              skattesänkningar? Hur många arbetsplatser hade det blivit på McDonalds
              i Gävleborg om man inte hade haft den sänkta arbetsgivaravgiften
              för ungdomar under 26 år? Jag har gjort arbetsplatsbesök på McDonalds.
              Där är man ganska nöjd med detta, för man kan behålla fler ungdomar
              under 26 år.
            </seg>
            <seg n="b25132cc">
              Det påstås från socialdemokratiskt håll att det lånas till skattesänkningar.
              Ja, det kan man säga. Men lånas det då inte också pengar till
              Arbetsförmedlingen och till att avlöna poliser och sjuksköterskor?
              Varför är det just till skattesänkningar man har lånat?
            </seg>
          </u>
          <note type="speaker" n="8fac69ae">
            Anf. 72 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-37" n="4713e0cc">
            <seg n="26694552">
              Herr talman! Jag hugger tag lite där Gunnar Andrén var. Vi ska
              inte tala om London utan om Gävle, Ockelbo och de andra städerna.
              Gärna det! Men Sandviks kunder finns inte i Ockelbo utan utomlands.
              Det är precis det som är poängen. Här ser vi en internationell
              finanskris vars härjningar leder till att 90 procent av alla världens
              ekonomier och länder lever i recession, ekonomisk tillbakagång.
              Att tro att Sverige skulle vara immunt mot det när halva vår ekonomi
              är exportberoende och Sandvik har 95 procent av sina kunder utomlands
              är naivt. Det är klart som korvspad att vi ser att den internationella
              finanskrisens härjningar får direkta konsekvenser för de svenska
              exportföretagen.
            </seg>
            <seg n="e4c55641">
              Återigen säger Raimo Pärssinen med flera debattörer att vi är
              passiva och sitter och tittar på. OECD visar i studien som kom
              häromdagen att vi har den mest expansiva budgetpolitiken av 20
              av våra konkurrentländer. Här tror jag mer på OECD än på Raimo
              Pärssinen. I detta ligger 4 miljarder extra på arbetsmarknadspolitiska
              insatser i år. Det innebär insatser för 60 000 personer fler i
              år än tidigare, bland annat de 750 coacher på Arbetsförmedlingen
              som vi talade om i en interpellationsdebatt nyss. Däri finns också
              2 miljarder extra till utbildningssystemet, bland annat till komvux,
              yrkesvux och yrkeshögskola. Vi har 30 000 platser fler utanför
              garantierna i år, till exempel i arbetsmarknadspolitiska insatser.
            </seg>
            <seg n="34b0ca0c">
              Vad är alternativet till detta? Ja, vi har tidigare hört om höjt
              tak i a-kassan och sänkta avgifter som kostar 20 miljarder. Det
              ska finansieras med att man fördubblar arbetsgivaravgifterna för
              unga. Det är Socialdemokraternas recept. Min enkla lilla fråga
              blir då: Hur många fler jobb för arbetslösa ungdomar i Gävle blir
              det när er politik med fördubblade avgifter för att ha dessa ungdomar
              anställda blir införd? Det svaret ska bli mycket intressant att
              höra, för det har jag inte hört.
            </seg>
            <seg n="699b2fae">
              Raimo Pärssinen säger att vi har skänkt bort pengar i skattesänkningarna.
              Nu bör vi nog fundera över vems pengarna är. I grund och botten
              är detta frukter av enskilda människors arbete.
            </seg>
            <seg n="2bd7dd9a">
              Pengarna är inte Raimo Pärssinens eller mina. Pengarna tillhör
              den som har arbetat hårt för dem. Man avstår en del av de pengarna
              i skatter för det som är gemensamt. Det ska man betala in.
            </seg>
            <seg n="2115264b">
              Det ligger naturligtvis i betraktarens öga. Raimo Pärssinens
              åsikt är väl att 100 procent är det optimala skattetrycket och
              att man kanske får behålla lite. Hur ska jag annars tolka det
              faktum att Raimo Pärssinen och hans parti vill höja skatten för
              vanligt folk med 15 miljarder genom att avskaffa det tredje jobbsteget
              och skatteavdraget. I det här läget vill man dra in köpkraft från
              vanliga hushåll, vanliga metallarbetare och vanliga medarbetare.
              De ska få höjd skatt.
            </seg>
            <seg n="0e256465">
              Det skulle vara intressant att höra Raimo Pärssinen svara på
              varför höjd skatt för vanliga inkomsttagare är en bra idé när
              det är lågkonjunktur.
            </seg>
            <seg n="b46c847e">
              Man vill dessutom, som sagt, göra det dubbelt så dyrt att ha
              ungdomar anställda.
            </seg>
            <seg n="9809ece3">
              Mot detta står en politik som skapar förutsättningar för nya
              jobb. I grund och botten måste naturligtvis konjunkturen vända
              så att kunderna återvänder. Det säkraste sättet att börja den
              resan är att återställa förtroendet i den finansiella sektorn
              så att de företag som finns där ute har möjlighet att växa och
              möjlighet att handla med varandra.
            </seg>
            <seg n="60676d1f">
              Därför blir London faktiskt viktigt också i Ockelbo.
            </seg>
            <seg n="b0271f62">
              Dessutom behöver vi förbättrad konkurrenskraft genom utbildning,
              forskning och utveckling, exportinsatser, lägre kostnader och
              olika typer av skatteförändringar.
            </seg>
            <seg n="98faf288">
              Det här är min åsikt: Detta är den sjunde finanskris som Sverige
              går igenom sedan 1850-talet. Vi har klarat de tidigare sex. Vi
              kommer att klara denna också, men inte om vi sprätter i väg pengarna
              på socialdemokratisk misslyckad jobbpolitik.
            </seg>
          </u>
          <note type="speaker" n="4a65315f">
            Anf. 73 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-b8d5cb607ad93f46-2" n="b239601e">
            <seg n="35429605">
              Herr talman! Ni har ju redan sprätt i väg pengarna.
            </seg>
            <seg n="7e850d22">
              Hur ser vi den fantastiskt kraftfulla expansiva politiken i Ockelbo?
              Hur märker vi av den i Bollnäs?
            </seg>
            <seg n="15fe0222">
              Det är ju bara ord, Littorin. Tala om hur jobben kommer till
              i Ockelbo. Det är jobben som försvinner nu. Ändå står du här och
              säger att man agerar kraftfullt, och du pratar om skattesänkningar.
            </seg>
            <seg n="2fc5043e">
              När regeringen vägrar att ge kommunerna bättre förutsättningar
              genom statsbidrag och annat hamnar många människor i situationen
              där man frågar: Är det bättre att sänka skatten med 200 kronor
              för den kommunalanställde och förlora jobbet?
            </seg>
            <seg n="26f8f989">
              Tror Littorin att det finns en typ av solidaritet i det här samhället
              då vi värnar välfärden och är rädda om välfärdstjänsterna och
              att det innebär att vi är beredda att lämna en skärv till det?
              Fick mitt parti bestämma skulle det vara Littorin som åkte på
              skattehöjningar för att bidra mer till välfärden.
            </seg>
            <seg n="2311c636">
              Vi har ett program som handlar om att vi vill investera i ungdomar.
              Vi vill investera i människor. Vi vill investera i dem som blir
              arbetslösa för att ge dem bättre förutsättningar att komma tillbaka
              när det vänder.
            </seg>
            <seg n="7c4ba125">
              Vi vill investera i personal som jobbar i välfärden. Vi vill
              kunna ha vikarier.
            </seg>
            <seg n="f4cdd23d">
              Det krävs pengar till detta, men Littorin pratar om skattesänkningar
              och att det löser krisen. Det är så bekvämt att prata om London,
              Paris och New York och säga att vi inte kan göra något. Stackars
              regeringen är kraftlös. Stackars regeringen sitter fast någonstans.
            </seg>
            <seg n="fac22b76">
              Vi kräver åtgärder nu. Vi vet att vi kan agera själva här i Sverige.
              Gör det nu!
            </seg>
          </u>
          <note type="speaker" n="404cdd92">
            Anf. 74 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-38" n="4713e0cc">
            <seg n="b23e9619">
              Herr talman! Raimo Pärssinen frågar retoriskt: Hur kommer jobben
              till? Det är bra att vi diskuterar det.
            </seg>
            <seg n="3dbec4da">
              Det enda som kan få jobben att växa är att det finns kunder som
              handlar. Om exportföretagen har över 90 procent av sina intäkter
              från kunder utanför Sveriges gränser är det viktigt vad som händer
              i London och Paris. Det är viktigt det man kom överens om det
              jättepaket man beslutade om i London i går.
            </seg>
            <seg n="b77125a9">
              Hur får vi då kunder i Sverige? Inte är det, som Raimo Pärssinen
              föreslår, genom 15 miljarder indragen köpkraft hos hushållen och
              hos dem som har sämst betalt. Att dra in köpkraft från hushållen
              med skattehöjningar för vanligt folk i dessa tider är helt orimligt.
              Det måste även Raimo Pärssinen förstå.
            </seg>
            <seg n="ec27709f">
              Vi kan möta dem som nu kommer ut i arbetslöshet med en aktiv
              arbetsmarknadspolitik med fler insatser. Vi lägger i år mer än
              4 miljarder extra på arbetsmarknadspolitiska insatser och utbildningsinsatser
              för att man ska kunna hänvisa till en utbildning, en praktikplats
              eller vad det nu kan vara och på det sättet ge förbättrade möjligheter
              att komma tillbaka i arbete.
            </seg>
            <seg n="d4ee7bb5">
              I grund och botten måste vi väl ändå vara överens om att det
              som behövs är kunder som köper produkter från de företag som vi
              alla hoppas och tror ska kunna anställa dem som nu blir arbetslösa.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="5edefd23">
            15 § Svar på interpellation 2008/09:344 om varslen i Helsingfors
            och EU-medel
          </note>
          <note type="speaker" n="2453e281">
            Anf. 75 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-39" n="4713e0cc">
            <seg n="4d2f6132">
              Herr talman! Mikael Damberg har frågat finansministern vilka
              initiativ han och regeringen avser att ta för att stödja arbetsmarknaden
              i Helsingforssregionen så att krisen på arbetsmarknaden inte ska
              förvärras. Vidare har han frågat om finansministern, nu när EU:s
              globaliseringsfond finns, kommer att ta initiativ till att söka
              stöd ur fonden för att ge dem som drabbas av jobbkrisen bra förutsättningar
              till nya jobb. Arbetsfördelningen inom regeringen är sådan att
              det är jag som ska besvara dessa frågor.
            </seg>
            <seg n="9567e02e">
              Vad gäller den första frågan, vill jag inledningsvis säga att
              jag har besvarat många andra interpellationer och riksdagsfrågor
              med liknande frågeställningar.
            </seg>
            <seg n="73c7326a">
              För att ta till vara de olika förutsättningar för individers
              utvecklingskraft och företags konkurrenskraft som finns i länen
              har regeringen gett regionala samordnare i uppdrag att för regeringens
              räkning samordna insatserna lokalt och regionalt. Dessutom har
              regeringen inrättat en nationell samordningsfunktion i form av
              en statssekreterargrupp.
            </seg>
            <seg n="d47c4ce5">
              Regeringen har vidare presenterat ett omfattande arbetsmarknadspolitiskt
              paket och närmare redovisat detta i propositionen Åtgärder för
              jobb och omställning (prop. 2008/09:97) som godkänts av riksdagen.
              Av propositionen framgår hur regeringen avser att hantera den
              rådande ekonomiska situationen. Låt mig därför kort sammanfatta
              propositionens innehåll.
            </seg>
            <seg n="9b4e7778">
              Intensifierad förmedlingsverksamhet, utökat antal platser i arbetspraktik,
              införande av praktisk kompetensutveckling, förstärkning av nystartsjobben
              för att hjälpa de långtidsarbetslösa och satsning på fler utbildningsplatser
              utgör några exempel på åtgärder som ryms inom paketet. Regeringen
              stärker också infrastruktursatsningarna och inför en skattereduktion
              för att stärka efterfrågan på arbetskraft inom byggsektorn.
            </seg>
            <seg n="08a7ebcd">
              Detta är en stor och viktig satsning som innebär att många individer
              bereds möjlighet till jobb, utbildning eller annan sysselsättning.
              Under perioden 20092011 uppgår satsningen till ca 23 miljarder
              kronor utöver budgetpropositionen i höstas.
            </seg>
            <seg n="b26e05c2">
              Vad gäller den andra frågan, om den europeiska globaliseringsfonden,
              vill jag upplysa om att regeringen förbereder en ansökan till
              fonden. Jag är medveten om att stöd från fonden inte är någon
              mirakelkur, men i dagsläget är det viktigt att vi gör allt vi
              kan för att hantera den stora omställning som nu sker på arbetsmarknaden.
            </seg>
          </u>
          <note type="speaker" n="6a886678">
            Anf. 76 MIKAEL DAMBERG (s):
          </note>
          <u who="mikael_damberg_22ef9e" xml:id="i-d3dccaf45eac9071-0" n="c2673f30" next="i-d7ef932d2816cd2d-0">
            <seg n="a7fb4d32">
              Herr talman! Bakgrunden till interpellationen är att jag noterade
              att regeringen först gick ut och sade att man inte hade för avsikt
              att söka pengar ur EU:s globaliseringsfond. Det väckte rabalder,
              inte minst i Västsverige. Man tyckte: Varför ska inte Sverige,
              när vi ändå betalar in pengar till EU, ta vara på de möjligheter
              som kan hjälpa till att lösa jobbkrisen?
            </seg>
            <seg n="109ef736">
              Samma vecka som jag skrev interpellationen gick Helsingforssregionen
              faktiskt om Västsverige i antalet varsel. Samtidigt hade vi en
              regering som fortfarande förnekade att jobbkrisen drämde in i
              Sverige på fullt allvar. Det vi såg i Helsingfors var att det
              var varsel både på Sony Ericsson i Kista, Telia och Karolinska
              sjukhuset. Byggsektorn har nästan havererat i Helsingfors.
            </seg>
            <seg n="3a657710">
              Det leder till att Helsingfors bromsar hela landets tillväxt.
              Vi brukar se Helsingfors som en tillväxtmotor för resten av Sverige.
            </seg>
            <seg n="8be746aa">
              Därför var det intressant att fråga vad regeringen avser att
              göra för att se till att situationen på arbetsmarknaden inte ska
              försämras i Helsingfors och om man avser att söka pengar ur EU:s
              globaliseringsfond om man är beredd att ompröva den politiken.
            </seg>
            <seg n="c8d547a8">
              Jag vill först tacka för svaret på fråga nr 2, att regeringen
              nu omprövar sin tidigare hållning. Det är väldigt tacksamt. Det
              vore ju nästan dumt att inte ta vara på de möjligheter som finns.
            </seg>
            <seg n="577ae621">
              Min följdfråga är då: Är ni beredda att ompröva andra insatser
              som behöver göras för att ta Sverige ur jobbkrisen?
            </seg>
            <seg n="5a985e8c">
              Byggsektorn i Helsingfors har i princip halverats. Är ni beredda
              att göra något för att sätta i gång investeringarna i Helsingfors?
              Är ni beredda att förändra ROT-avdraget, vilket vi har krävt under
              ganska lång tid, för att få fart på konjunkturen i Helsingfors?
            </seg>
            <seg n="5e7c960d">
              I dag får man bidrag om man vill kakla om badrummet. Jag har
              ingenting emot det. Det är bra att man får bidrag för att kakla
              om badrummet. Men de stora miljonprogramsområdena får inga bidrag
              för att renovera eller ställa om. Det skulle kunna få en stor
              effekt på byggmarknaden, inte minst i de större städerna, till
              exempel Helsingfors.
            </seg>
            <seg n="7690ab91">
              Vad är egentligen logiken bakom att man får stöd för att kakla
              om badrummet hemma men att skolor och förskolor som har problem
              inte får några pengar för att faktiskt stimulera svensk ekonomi
              och göra de nödvändiga investeringar som behöver göras? Är det
              så stor skillnad mellan ett badrum hemma och ett duschrum i en
              skola i Helsingforssområdet?
            </seg>
            <seg n="6f544771">
              Är ni beredda att ompröva politiken i fråga om ungdomsarbetslösheten
              och vidta åtgärder för att göra det dramatiskt mycket billigare
              att anställa unga människor som är arbetslösa i stället för att
              smeta ut pengarna? Är ni beredda att göra en stor satsning på
              sommarjobb som är en viktig insats för att ge unga människor en
              chans att pröva på arbetslivet? Är ni beredda att införa ett stöd
              för unga akademiker som nu går i högskolan och som vill ut på
              arbetsmarknaden? Av krisen på 90-talet har vi lärt oss att de
              har jättesvårt att ta sig ut i jobb. Varför kan ni inte göra riktade
              insatser som vi föreslår för att ge dessa Helsingforssungdomar
              möjlighet att visa att de duger till någonting och därmed kan
              få ett jobb framöver? Är ni, till slut, beredda att ompröva er
              politik om stopp för nya pengar till kommuner och landsting som
              innebär att varslen i skolan och sjukvården nu kommer att göra
              jobbkrisen ännu värre och som kommer att resultera i att en jobbkris
              blir en kvalitetskris i välfärden om regeringen inte gör någonting?
              Det var inte det som jag hörde före valet.
            </seg>
            <seg n="efe67efd">
              Jag tackar för svaret, men jag hoppas också att ministern kan
              komma med besked om att omprövningen på den här punkten leder
              till fler omprövningar. Det är viktigt för Helsingforssregionens
              skull men framför allt för dem som riskerar att bli arbetslösa
              under de kommande åren.
            </seg>
          </u>
          <note n="e729bc0e">
            Anf. 77 GUNNAR ANDRÉN (fp):
          </note>
          <u who="mikael_damberg_22ef9e" xml:id="i-d7ef932d2816cd2d-0" n="c2673f30" prev="i-d3dccaf45eac9071-0">
            <seg n="a2e9205d">
              Herr talman! I denna diskussion om Helsingfors känner jag mig
              som på min mammas gata eftersom jag bor i den här regionen.
            </seg>
            <seg n="caaa1163">
              Jag tycker att det är en klok interpellation och att vi har fått
              ett bra svar.
            </seg>
            <seg n="f1fd7673">
              När det gäller Helsingforssregionen måste man säga att stockholmarna
              är mer lyckligt lottade än de flesta andra i landet beroende på
              att vi har en så otroligt differentierad arbetsmarknad. Samtidigt
              är det på det sättet, vilket är svårt att få fram i debatten,
              att det sammantagna antalet varsel som har lagts i Helsingfors
              är mycket stort beroende på att Helsingforss stad och Helsingforss
              län är så befolkningsrika.
            </seg>
            <seg n="f56f4768">
              Man måste också betänka en annan sak, nämligen tillväxtkraften
              i hela Helsingfors och antalet människor som flyttar hit. På ungefär
              tio år växer Helsingforss län med motsvarande en stad av Malmös
              storlek, 250 000300 000 människor.
            </seg>
            <seg n="ab302f36">
              Framför allt en sak är eftersatt i vår region som man nu skulle
              kunna satsa mer på, och det är infrastrukturen. Det behövs en
              tidigareläggning av ganska många infrastrukturinvesteringar, trots
              att man har påbörjat både Citybanan och Norra länken. Det finns
              så otroligt många andra eftersatta saker. Därför vill jag skicka
              med följande till statsrådet. När man försöker få fart på denna
              region när det gäller många småföretag gäller det att se till
              att göra saker. Man skulle till exempel kunna bygga dubbelspår
              nere vid Södertälje och sätta i gång ett projekt som det finns
              pengar till, men de ligger tydligen på fel år.
            </seg>
            <seg n="d2e60dcd">
              En annan sak som jag vill skicka med till statsrådet i anslutning
              till denna interpellation är att när man tittar på kommunernas
              situation är det ganska många kommuner i Helsingforssregionen
              liksom i Göteborgsregionen och i Malmöregionen som har starka
              finanser. Om man hade gjort en lättnad och släppt på balanskravet
              för kommunerna skulle en del av investeringarna, till exempel
              i bostadsbyggandet, kunna sättas i gång i dessa regioner. Det
              är jag alldeles övertygad om.
            </seg>
            <seg n="47c6d241">
              Jag skulle vilja framföra en tredje sak till statsrådet som är
              ohyggligt viktig i detta sammanhang. Det gäller att se till att
              vi bevarar den forskningsintensiva delen inom de stora företagen
              såsom Astra och Ericsson. Det är så otroligt väsentligt att de
              nedskärningar som dessa företag har aviserat i praktiken i sina
              forskningsavdelningar inte behöver genomföras. Vi har tidigare
              diskuterat att man måste se till att dessa forskningsprojekt kan
              fullföljas av den anledningen att den här regionens framtid och
              Sveriges framtid ligger där.
            </seg>
            <seg n="9c0e8647">
              Men det viktigaste, som jag ser det, är att vi får en tidigareläggning
              av investeringar i den här regionen så att man inte behöver skjuta
              på dem. Det tror jag skulle ha en undergörande effekt.
            </seg>
          </u>
          <note type="speaker" n="8de41424">
            Anf. 78 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-40" n="4713e0cc">
            <seg n="7a1e79ba">
              Herr talman! Jag ska kommentera några delar här. När det gäller
              den europeiska globaliseringsfonden tycker jag att man ska påminna
              sig om ett par aspekter. Det ena är naturligtvis att vi i EU-nämnden
              och också här i kammaren faktiskt var helt eniga om att se på
              den europeiska globaliseringsfonden med viss skepsis när den en
              gång inrättades. Det finns många anledningar till det, men en
              var naturligtvis att den var konstruerad på ett sådant sätt att
              man skulle kunna misstänka att den var mer avsedd för ett eller
              ett par länder, om jag uttrycker mig på det sättet. Samtidigt
              är fonden av en sådan storlek nu att den även av detta skäl inte
              är någon mirakelkur. Vi vet att den motsvarar ungefär 5 miljarder
              kronor totalt sett för alla 27 medlemsstater. Kriterierna är satta
              på ett sådant sätt att vi inte kan tro att vi ska få alla dessa
              pengar själva. Naturligtvis är de till för alla möjliga länder.
              Dessa 5 miljarder för hela EU ska sättas i relation till de extra
              4 miljarder som vi har beslutat om här i Sverige.
            </seg>
            <seg n="9acd9d30">
              Samtidigt håller jag naturligtvis med om att om det finns pengar
              att söka och vi är kvalificerade ska vi göra det. Det är klart
              att det är så.
            </seg>
            <seg n="94a4641d">
              Dessvärre är det också lite komplicerade handläggningstider i
              fråga om detta. Det kan jag bara beklaga. Men först när man har
              uppfyllt kriterierna minst 1 000 uppsagda i ett företag med underleverantörer
              eller en sektor av ekonomin kan man söka. Därefter tar det ett
              stort antal månader innan pengarna trillar in, och de får bara
              gå till insatser som annars inte hade gjorts.
            </seg>
            <seg n="8c7d3e20">
              Men svaret på den frågan är naturligtvis: Finns det pengar att
              söka och vi är berättigade till det ska vi göra det. Det gäller
              både i Västra Götaland och i Helsingforssregionen. Och vi har,
              som sagt, påbörjat detta arbete.
            </seg>
            <seg n="5e65eca0">
              När det gäller den övriga delen, alltså hur vi ska bemöta den
              kris som vi ser, kan jag konstatera följande, som Gunnar Andrén
              var inne på lite grann:
            </seg>
            <seg n="ff08e113">
              Helsingforssregionen är naturligtvis drabbad men låg på ungefär
              nionde plats i februari när det gäller varslens storlek i absoluta
              tal. Totalt sett under de senaste sex månaderna ligger man långt
              ned i förhållande till befolkningsmängden. På det sättet har Helsingforss
              län en liten fördel. Det är ett befolkningstätt län med en diversifierad
              arbetsmarknad. Det gör kanske varken till eller från omedelbart
              för den som berörs. Man vill ju ha ett jobb att gå till. Man vill
              inte bli varslad, och man vill inte bli av med sitt jobb.
            </seg>
            <seg n="32e71055">
              Då tror jag att det blir viktigt att göra flera saker samtidigt,
              bland annat på det spår som Gunnar Andrén var inne på, det vill
              säga att man funderar över vad som är det unika med Helsingforss
              arbetsmarknad. Vad är det vi kan hitta som är viktigt för framtiden?
              Där finns det mycket. Den forskningsintensiva industrin, som Gunnar
              Andrén var inne på, är naturligtvis oerhört viktig. Den finns
              oftast i miljöer runt de stora företagen och runt våra forskningscentrum.
              Det är en oerhört viktig grund för framtiden att dessa miljöer
              kan fortsätta att växa och attrahera bra människor. Det ger i
              sin tur arbeten på andra håll.
            </seg>
            <seg n="817c92b6">
              Alltså var det väldigt bra att vi under hösten kunde presentera
              den forskningspolitiska propositionen med en kraftfull satsning
              just på forskning och utveckling.
            </seg>
            <seg n="c83eb3f5">
              Till detta ska läggas, vilket vi har diskuterat några gånger
              här i kammaren i dag, den allmänt expansiva budgetpolitiken. Budgeten
              i höstas innebar 32 miljarder extra varav 15 miljarder var jobbskatteavdragets
              tredje steg. De övriga miljarderna handlade just om utbildning,
              forskning och utveckling och infrastruktur. Decemberpaketet innebar
              23 miljarder över tre år varav knappt 4 miljarder för arbetsmarknadspolitiska
              insatser och knappt 2 miljarder på utbildningspolitiken. Detta
              är insatser som syftar till att göra viktiga saker.
            </seg>
          </u>
          <note type="speaker" n="72be92b4">
            Anf. 79 MIKAEL DAMBERG (s):
          </note>
          <u who="mikael_damberg_22ef9e" xml:id="i-97cc63855af3cc45-0" n="c2673f30">
            <seg n="6a455069">
              Herr talman! Vi kan konstatera att vi var eniga i kritiken mot
              EU:s globaliseringsfond när den inrättades. Jag tycker att det
              är bra att vi nu har blivit eniga om att vi ska använda de pengar
              som trots allt finns där. Till exempel Tyskland och Finland har
              fått i runda slängar 150 miljoner kronor från globaliseringsfonden
              för att hjälpa just arbetstagare i mobiltelefonbranschen som har
              drabbats hårt i dessa länder. Det är bra att vi är överens om
              det.
            </seg>
            <seg n="d1f07cb9">
              Däremot blir jag lite fundersam över att den inslagna vägen här
              är att tona ned problemen. Det är inte så farligt. Framför allt
              är det inte så farligt i Helsingfors. Man är helt enkelt ganska
              nöjd.
            </seg>
            <seg n="5552256a">
              Gunnar Andrén hade ett resonemang om att vara lyckligt lottad.
              Jag vill inte övertolka det, men det är klart att Helsingforssregionen
              har en lägre arbetslöshet i procent. Samtidigt är det väldigt
              många människor som är arbetslösa i Helsingfors. För den enskilda
              människan hjälper det inte så mycket att procentsiffran här i
              Helsingforssregionen är lägre än i den Värmland. Om jag är arbetslös
              och inte kan betala räkningarna för min familj spelar det inte
              så stor roll med procenten. Vi måste titta på enskilda människor.
            </seg>
            <seg n="6d23d6a6">
              Jag blir lite nervös när man tonar ned detta och säger att Helsingfors
              inte har så stora jobbproblem eftersom Helsingfors är en stor
              stad och vanligtvis är tillväxtmotorn i regionen. Visst finns
              det många fördelar och styrkor med Helsingforssregionen, men då
              gäller det också att använda de styrkorna.
            </seg>
            <seg n="d75c3bac">
              Det är kul att Gunnar Andrén vädjar till regeringen att tidigarelägga
              investeringar. Det är någonting som också vi kräver att man gör
              för att sätta fart på hjulen. Det kan gälla vägar och järnvägar
              och sådana saker, som Gunnar Andrén var inne på, men det kan också
              gälla bostadsbyggandet som helt har havererat i Helsingforssregionen.
              Det kan gälla renoveringar, något som skulle få stor fart på byggbranschen.
              Det kan också gälla kommunerna.
            </seg>
            <seg n="03cb1a00">
              Jag tolkar det som att regeringen fortfarande är tyst när det
              gäller välfärdssektorn. Man accepterar att jobbkrisen nu vältras
              över i en kvalitetssänkning inom sjukvård och skola också i Helsingforssregionen.
              Det är val som man kan fundera på: Om vi nu har en jobbkris i
              Sverige, om vi har problem i svensk ekonomi som gör att folk går
              arbetslösa, ska vi då förvärra jobbkrisen genom att kasta ut lärare
              från skolorna och vårdpersonal från sjukvården och därmed göra
              kvaliteten sämre i den välfärd vi har? Är det rätt prioritering
              att göra? Vi vet ju att dessa människor, när de väl har kastats
              ut från jobben, ska betalas av a-kassan. Då har vi kostnaderna
              där ändå.
            </seg>
            <seg n="66a3be55">
              Detta är en väldigt konstig prioritering som inte alls stämmer
              överens med vad ni sade i valrörelsen. Då sade Moderaterna: Allt
              ni lovar att göra när det gäller välfärden, skolan och omsorgen
              ska vi göra mer av. Nu är det precis tvärtom. Nu när det är kris
              i svensk ekonomi är detta inte värt någonting. Då handlar det
              om prioriteringar, något som jag tycker är ganska viktigt.
            </seg>
            <seg n="a1b699e2">
              När det gäller den forskningspolitiska propositionen finns det
              bra inslag i den, till exempel nivåhöjningen på forskningen som
              vi i och för sig övertrumfar. Men den stora kritiken, och den
              ska man vara medveten om, är att det stora forskningsintensiva
              företaget i vår region, Astra Zeneca, beklagar att regeringen
              nu stoppar branschsamtalen om forskningspengarna. Vi vill vara
              med och diskutera forskningspolitiken framöver, säger de. De är
              jättehårda i den kritiken. Regeringen väljer att avskaffa denna
              form av samarbete. Det tror jag är en dum politik, både för Helsingforssregionen
              och för landet som helhet.
            </seg>
            <seg n="522b0b19">
              Sedan blir det märkligt när man berömmer sig av alla stora satsningar
              som nu görs, miljardpaket hit och dit, och säger att det görs
              så mycket med arbetsförmedlingarna. Lyssnar inte Sven Otto Littorin
              på nyheterna någonting? I går hörde vi att Sveriges arbetsförmedlare
              anser att regeringens arbetsmarknadspolitik riskerar att leda
              till högre arbetslöshet i stället för lägre. 74 procent av förmedlarna
              vill ha fler arbetsmarknadsutbildningsplatser; 50 procent vill
              ha fler praktikplatser. Bara 10 procent tror att regeringens två
              stora satsningar, jobb- och utvecklingsgarantin och jobbgarantin
              för ungdomar, är tillräckliga.
            </seg>
            <seg n="e3579485">
              Samtidigt står arbetsmarknadsministern och säger: Jag är jättenöjd.
              Vi har gjort miljardpaket. Det här är perfekt. Det är en väldigt
              märklig inställning när Sverige går mot en tvåsiffrig arbetslöshet.
            </seg>
          </u>
          <note type="speaker" n="7fd7ae8f">
            Anf. 80 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-41" n="4713e0cc">
            <seg n="f4e07090">
              Herr talman! Vi diskuterade ju ST:s undersökning för en tre timmar
              sedan i en annan interpellationsdebatt som jag hade. Det är klart
              att ett fackförbund vill se att de verksamheter där dess medlemmar
              är anställda får mer resurser. Det förstår jag också. Det jag
              nu gör är att åka runt till samtliga län i Sverige jag ska klara
              av samtliga till midsommar för att undersöka om de extra medel
              som jag pratar om faktiskt når ut och kommer till rätt ställe.
              Det är oerhört viktigt. 4 miljarder extra för arbetsmarknadspolitiska
              insatser i år är väldigt mycket pengar, och det är viktigt att
              de går till rätt ställe.
            </seg>
            <seg n="91c8a4c3">
              Sedan är det klart att jag inte är nöjd; det vill jag säga till
              Mikael Damberg. Vem kan vara nöjd när det ser ut som det gör?
              Varje förlorat jobb är ett elände, självklart för den enskilde
              men också för samhället totalt sett. Vi vet vad det betyder det
              är därför vi har satsat så hårt på arbetslinjen, på att få fler
              tillbaka från utanförskap och in i arbete för självkänslan, den
              mänskliga aspekten, att vara delaktig, att ha en lön att leva
              på och en arbetsgemenskap att känna trygghet i. Vi vet också vad
              det betyder för ekonomin totalt sett att gå från att vara en mottagare
              av ersättningar till att bli en skattebetalare.
            </seg>
            <seg n="253dd5ec">
              Vad kan vi då göra nu, i det här läget? Vi har i flera interpellationsdebatter
              här i dag talat om det omöjliga i att trolla fram kunder till
              de företag som varslar. Där tror jag inte att vi egentligen är
              särskilt oense. Som jag ser det finns det dock ett par saker som
              vi kan och bör göra, och också gör.
            </seg>
            <seg n="b760054b">
              Det första är naturligtvis att möta varje enskild person som
              lämnar arbetsmarknaden, att se till att Arbetsförmedlingen har
              resurser och möjligheter att möta upp, hjälpa till, coacha och
              försöka hitta de alternativa möjligheter som finns, med utbildning,
              praktik, praktisk kompetensutveckling eller vad det kan vara,
              för att på så sätt korta vägen tillbaka till arbetsmarknaden.
            </seg>
            <seg n="d5ea47fa">
              Det svarar dock inte på den grundläggande frågan: Hur kan det
              bli fler jobb? Det är ju det som vi alla är intresserade av. Som
              vi sade förut, även om jag inte vill upprepa den debatten, är
              finanskrisen en dimension, och den måste lösas för att hjulen
              ska börja snurra igen på riktigt. Det andra är att se till att
              hålla ordning i statsfinanserna så att vi inte undergräver möjligheterna
              att täcka just det som Mikael Damberg talar om, nämligen den hårda
              kärnan i välfärden.
            </seg>
            <seg n="351dd84d">
              Skulle vi nu sätta sprätt på alltför mycket pengar och gå ned
              i ett väldigt stort budgetunderskott skulle det få direkta konsekvenser
              för välfärdens finansiering om ett par år. Den sitsen vill vi
              inte sätta oss i. Det tror jag heller inte att Socialdemokraterna
              vill göra om man tänker efter.
            </seg>
            <seg n="a7248ad7">
              Vi talade förut om Helsingforss fördelar jämfört med andra delar
              av Sverige. Den fördel som möjligen finns är att det i Helsingfors,
              som har en diversifierad arbetsmarknad med många arbetsgivare,
              är lite lättare att snabbt komma tillbaka i arbete än det kanske
              är i Olofström i Blekinge, där Volvo är fullständigt dominerande
              arbetsgivare med 60 procent av de jobb som finns. De som arbetar
              gör det i Volvo, kan man säga.
            </seg>
            <seg n="a1652c09">
              När det gäller medlen till kommuner och andra budgetdelar pågår
              just nu en vårbudgetprocess, och därför kan jag inte, även om
              jag säkert hade velat, kommentera eller gå djupare in på detta.
              Det får vi säkert anledning att återkomma till framöver.
            </seg>
          </u>
          <note type="speaker" n="1eb3e505">
            Anf. 81 MIKAEL DAMBERG (s):
          </note>
          <u who="mikael_damberg_22ef9e" xml:id="i-97cc63855af3cc45-1" n="c2673f30">
            <seg n="dc2ea868">
              Herr talman! Jag reser också runt till arbetsförmedlingarna i
              Helsingforssregionen. Jag har besökt ganska många det senaste
              året. Man får inte riktigt samma bild där som den Sven Otto Littorin
              ger här i talarstolen, där man möter varje enskild människa och
              ger henne förutsättningar för praktik. Titta på ungdomsarbetslösheten
              som nu skenar i Sverige! Varje arbetsförmedling man kommer in
              på säger ungefär: Ja, först skriver vi in dem och tar fram en
              liten plan. Sedan får de gå hem och vänta tre månader. Sedan kanske
              de får vänta tre månader till. Sedan kan det bli dags för en praktikplats.
            </seg>
            <seg n="0011cff0">
              Det är briljant tänkt att jobba med unga människor på det sättet:
              Först ska ni vara arbetslösa i tre eller sex månader. Sedan kan
              vi börja jobba med praktikplats. Samtidigt säger alla arbetsförmedlare:
              Vissa av dessa ungdomar ser vi att vi kan ta tillbaka till en
              utbildning. De kommer att kunna fixa ett jobb. Andra ungdomar
              vet vi från början att vi måste göra någonting större med. Låt
              oss göra det från dag ett i stället för att vänta tre eller sex
              månader!
            </seg>
            <seg n="e069e8b7">
              Detta är långt från den verklighet som du beskriver här i talarstolen.
              Och för det krävs det en del satsningar som regeringen inte verkar
              vilja se. Det krävs också stora stimulanser för att anställa unga
              människor som har gått arbetslösa, någonting som regeringen väljer
              att bortse ifrån.
            </seg>
            <seg n="9b91ca21">
              Logiken kring detta med statsfinansiellt ansvar är intressant.
              Den säger så här: Nu måste vi först sparka 15 000 lärare och sjuksköterskor
              för att på lång sikt försvara skolan och sjukvården. Det är briljant
              tänkt! Varför sparkar ni då inte 30 000 med en gång, om ni verkligen
              vill försvara skolan och sjukvården inför framtiden? Då måste
              det ju bli ännu bättre.
            </seg>
            <seg n="858d3f84">
              Samtidigt har vi en samlad ekonomkår, regeringens egna ekonomiska
              rådgivare, som säger: Det är fel läge att nu, i den jobbkris vi
              befinner oss i, sparka lärare och sjuksköterskor. Låt oss lära
              oss åtminstone någonting av 90-talskrisen och stå upp för kvaliteten
              i välfärden när det blåser hårt i Sverige!
            </seg>
            <seg n="1def9090">
              Inte ens det verkar regeringen förstå. Jag är lite orolig för
              framtiden, herr talman.
            </seg>
          </u>
          <note type="speaker" n="bf7c9459">
            Anf. 82 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-42" n="4713e0cc">
            <seg n="dc80f2fc">
              Herr talman! Det är kul att debattera med Mikael Damberg.
            </seg>
            <seg n="da01928b">
              Jag vill något kommentera två dimensioner. Det första är den
              sista delen, det som handlar om det statsfinansiella ansvaret.
              Jag tillhör dem som beundrade socialdemokratins statsfinansiella
              ansvar i mitten av 90-talet. Det var bra gjort att sanera statsfinanserna
              på det sättet. Det var tufft, och det kostade på.
            </seg>
            <seg n="688c35c8">
              Man borde ta med sig den lärdomen, och jag är övertygad om att
              Mikael Damberg har den lärdomen i ryggen. Men sedan har ni ett
              par samarbetspartier som inte riktigt har samma inställning till
              statsfinansiellt ansvar utan gärna i sina olika förslag sprätter
              i väg pengar både hit och dit.
            </seg>
            <seg n="4ad4a5ff">
              Det som oroar mig lite grann nu är att Socialdemokraterna verkar
              vara inne på lite samma väg. Vi vet att vi med våra automatiska
              stabilisatorer och annat kommer ned till 3 procent i budgetunderskott
              inom något år. Det finns en så att säga inbyggd expansivitet i
              vår statsfinansiella eller budgetmässiga apparat. Det sätter begränsningar
              för hur vidlyftiga vi kan vara med andra ofinansierade reformer,
              och det måste vi naturligtvis ta hänsyn till.
            </seg>
            <seg n="f76a4809">
              Sedan är jag den förste att säga att är det något som borde värnas
              i detta läge, så är det precis den välfärdskärna som Mikael Damberg
              beskriver. Vi får anledning att återkomma till vad det i praktiken
              betyder framöver.
            </seg>
            <seg n="7f73abb3">
              När det sedan gäller Arbetsförmedlingen och insatserna för ungdomar
              delar jag bedömningen att det tar för lång tid för ungdomar att
              komma i olika insatser, eller det kan riskera att ta för lång
              tid.
            </seg>
            <seg n="b2bd8ad9">
              Jag tror att det är bra att ha en tidig fas där man möts med
              coachning och hjälp, för alla ska ju inte in i arbetsmarknadspolitiska
              insatser. Många ska tillbaka i utbildningssystemen, kanske läsa
              klart gymnasiet eller vad det nu kan vara. Men det finns de som
              behöver insatser tidigare än i dag, och jag är den förste att
              säga att det är det som jag aktivt försöker att arbeta för.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="f17e8a31">
            16 § Svar på interpellation 2008/09:354 om ungdomars möte med
            Arbetsförmedlingen
          </note>
          <note type="speaker" n="64579254">
            Anf. 83 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-43" n="4713e0cc">
            <seg n="a8acf2fc">
              Fru talman! Berit Högman har frågat mig hur jag avser att gå
              vidare med en indikation om att unga arbetslösa behandlas sämre
              på grund av klass och kön av landets arbetsförmedlare. Frågan
              är ställd mot bakgrund av att en ny rapport från Institutet för
              arbetsmarknadspolitisk utvärdering, IFAU, sägs visa på olika behandling.
            </seg>
            <seg n="7dbbb333">
              Låt mig först säga, som även Berit Högman själv påpekar, att
              IFAU:s studie Klass, kön och platsanvisning Om ungdomars och arbetsförmedlares
              möte på arbetsförmedlingen är genomförd på så sätt att någon statistisk
              generalisering inte är möjlig. Under ett års tid har 18 arbetslösa
              ungdomar och deras arbetsförmedlare intervjuats. Jag vill därför
              inte heller generalisera och påstå att det finns anledning för
              mig att vidta åtgärder riktade mot Sveriges ca 6 500 arbetsförmedlare.
            </seg>
            <seg n="88a08cdd">
              Arbetsförmedlingens verksamhet ska utformas så att den bedrivs
              på ett enhetligt, rättssäkert och effektivt sätt. I detta ingår
              givetvis att det bemötande en sökande får av en arbetsförmedlare
              ska utgå från dessa ledord. Myndigheten har även regeringens uppdrag
              att bidra till ökad jämställdhet mellan kvinnor och män i arbetslivet
              och motverka den könsuppdelade arbetsmarknaden, vilket bland annat
              sker genom ett systematiskt arbete med jämställdhetsintegrering.
              Det innebär att ett jämställdhetsperspektiv integreras i beslut,
              planering och utförande av Arbetsförmedlingens verksamhet. Målet
              är att kvinnor och män som möter Arbetsförmedlingen ska få del
              av förmedlings- och programverksamheten på lika villkor.
            </seg>
            <seg n="70d07ffb">
              IFAU ska sprida information om resultaten av sina utvärderingar
              och studier till andra myndigheter. Jag räknar därför med att
              Arbetsförmedlingen känner till studien och kan dra egna slutsatser
              om det eventuella behovet att vidta åtgärder med anledning därav.
            </seg>
          </u>
          <note type="speaker" n="639ffd6f">
            Anf. 84 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-6" n="8c705492">
            <seg n="5a842f8e">
              Fru talman! Jag ber att få tacka för svaret. Men jag måste erkänna
              att jag blir något provocerad av hur lätt statsrådet tar på de
              flesta uppgifter vi kommer med och de frågeställningar som vi
              har. Det är ord som inte åtföljs av handling, input utan uppföljning.
              Svaret kunde lika gärna ha getts i en mening, nämligen: Jag avser
              inte att göra någonting.
            </seg>
            <seg n="68062a47">
              Vi vet att det runt om i vårt samhälle finns forskning och utvärderingar
              som visar på att vi lever i ett ojämlikt och orättvist samhälle.
              I sjukvården finns det väldigt tydlig forskning som visar att
              kvinnor, och särskilt arbetarkvinnor, får sämre vård än män. Ju
              mer man och ju rikare man är, desto bättre vård får man. I omsorgen
              visar samma forskning och utvärdering att män får fler hemtjänsttimmar
              än kvinnor, fler färdtjänstresor och så vidare.
            </seg>
            <seg n="abc3d084">
              Jag vet att Sven Otto Littorin inte är jämställdhetsminister,
              och jag vet definitivt att han inte är jämlikhets- och rättviseminister.
              Jag skulle ändå önska ett mer levande engagemang för ungdomarna
              och i det här fallet för tjejerna.
            </seg>
            <seg n="a10edddb">
              I rapporten ser man att det är de unga arbetartjejerna som känner
              sig sämst bemötta. Det är också de som får de hårdaste kraven
              på att söka vilka jobb som helst, oavsett om det är heltid eller
              deltid och var de finns. Det kan också vara så att dessa tjejer
              har höga förväntningar, eller låt oss kalla det förhoppningar,
              på att Arbetsförmedlingen kan ge dem det stöd som de behöver.
              Då blir min fråga: Hur vet vi egentligen att Arbetsförmedlingen
              eller de kompletterande aktörerna ger mest stöd till dem som behöver
              det mest?
            </seg>
            <seg n="17a7f9a1">
              Jag återkommer till en del av de frågor som jag tidigare har
              ställt, därför att det skulle också kunna ge svaret på det här.
            </seg>
            <seg n="8dfb2148">
              Eftersom varken Arbetsförmedlingen eller de kompletterande aktörerna
              har ett tydligt uppföljningssystem, hur tycker statsrådet att
              Arbetsförmedlingens utvärdering ur ett brukarperspektiv borde
              se ut? Vad vet vi egentligen om Majas, Camillas, Klaras och de
              andra tjejernas upplevelser av sina möten med Arbetsförmedlingen?
              Vad betyder det för deras arbetsliv i fortsättningen?
            </seg>
            <seg n="b3e7c1df">
              Framför allt, statsrådet, måste det finnas betydligt effektivare
              sätt att utvärdera Arbetsförmedlingens verksamhet än att statsrådet
              själv far runt i landet för att kolla och ställa frågor. Det enda
              svar vi har fått av statsrådet i dag på frågan vad vi ska ha för
              uppföljningssystem är nämligen: Jo, jag reser i landet. Men det
              är ett ganska trubbigt instrument för att få reda på om verksamheten
              i det här perspektivet inte är lika för alla men utgår från behov,
              och det är väldigt viktigt.
            </seg>
          </u>
          <note type="speaker" n="31f4296d">
            Anf. 85 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-44" n="4713e0cc">
            <seg n="b7c771cd">
              Fru talman! Som jag sade här för några timmar sedan sker det
              en uppföljning på en mängd olika sätt. Riksrevisionen gör löpande
              uppföljningar, IFAU gör löpande uppföljningar, en del av våra
              myndigheter gör löpande uppföljningar via regleringsbrev och instruktioner.
              Ibland får också Statskontoret den typen av uppgifter. Det finns
              naturligtvis en lång rad andra som följer upp detta nogsamt, och
              det är viktigt.
            </seg>
            <seg n="2ab09387">
              Låt mig först säga att i ytterligare en interpellationsdebatt
              som vi hade nyligen konstaterade jag att kvinnor tjänar mindre,
              äger mindre, styr mindre i styrelser eller ledningsbefattningar,
              startar färre företag än män och att det inte är någonting annat
              än ett strukturellt misslyckande att det är på det sättet.
            </seg>
            <seg n="cca64f2b">
              Det kan naturligtvis finnas, och där tycker jag att Berit Högmans
              interpellation är bra, den typen av snedbalanser och orättvisor
              också i arbetsmarknadspolitikens insatser. Vad jag däremot säger
              i svaret är att man inte riktigt kan dra den slutsatsen av den
              här undersökningen, för den baserar sig på 18 personer, och det
              står ju i sammanfattningen av utredningen att urvalsmetoden innebär
              att någon statistisk generalisering inte är möjlig. Därför vill
              jag påpeka att i regleringsbrevet till Arbetsförmedlingen står
              det att Arbetsförmedlingen har i uppgift att systematiskt arbeta
              med jämställdhetsintegrering och därmed också redovisa det tillbaka
              till oss.
            </seg>
            <seg n="326a9c7a">
              Slutsatsen är att det självklart ska vara enskilda personers
              utgångspunkt som ska styra vilken insats man ska få eller på vilket
              sätt man ska få den. Alldeles oavsett om man är lång, kort, man,
              kvinna, tjej, kille, ung, gammal eller vad det nu kan vara, är
              det den enskilda personen som är utgångspunkt. Vad kan vi göra
              för att du så snabbt som möjligt ska ha möjlighet att komma tillbaka
              till arbetsmarknaden?
            </seg>
            <seg n="bfc94e13">
              Alla typer av diskriminering oavsett om det är på grund av ålder,
              inkomst, socioekonomisk grupp eller vad det nu kan vara måste
              bekämpas. Den enskildas förutsättning är den som avgör.
            </seg>
          </u>
          <note type="speaker" n="d964706c">
            Anf. 86 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-7" n="8c705492">
            <seg n="c66f15df">
              Fru talman! Inget av de utvärderingsinstrument som statsrådet
              tar upp här utvärderar myndighetens eller de kompletterande aktörernas
              service utifrån ett brukarperspektiv. Alla organisationer som
              ägnar sig åt människor, som säger att det är dem man är till för,
              borde ha ett system för hur man utvärderar servicen. Det hjälper
              inte att låta Riksrevisionen eller IFAU utvärdera myndigheten
              om man inte också utvärderar människors syn på den service och
              hjälp de får. Det är det man har gjort i IFAU:s studie, och då
              är 18 personer för få men ger väl en indikation.
            </seg>
            <seg n="a09e40df">
              Vad jag reagerar på är att statsrådet avslutar sitt svar med
              att säga: Jag räknar därför med att Arbetsförmedlingen känner
              till studien.
            </seg>
            <seg n="30408a10">
              Det hade varit klädsamt att säga: Jag tänker försäkra mig om
              att Arbetsförmedlingen känner till studien och drar slutsatser
              om eventuella behov att vidta åtgärder.
            </seg>
            <seg n="97f8b5b3">
              Den på något sätt blinda tilltro som statsrådet har till myndigheten
              kan också göra att absolut ingenting händer eftersom utvärderingsinstrumenten
              är få och allihop ligger längre fram. Detta handlar, som sagt
              var, om unga människor som finns här och nu och som behöver Arbetsförmedlingens
              hjälp.
            </seg>
            <seg n="ae3ac2ef">
              Jag har fått mig till del ett exempel på en sådan hjälp. I januari
              kom regeringens åtgärd med praktikplatser till Arbetsförmedlingen.
              Eftersom det är väldigt ont om jobb och företagen har det väldigt
              tungt kommer inte heller dessa praktikplatser att fyllas. Arbetsgivarna
              är inte beredda att ta emot praktikanterna. Det innebär att i
              en tid när ungdomsarbetslösheten ligger på 25 procent ligger det
              också i det här fallet oanvända anslag hos Arbetsförmedlingen.
              De skulle kunna användas till aktiva åtgärder för unga människor,
              för broar från arbetslöshet till arbete.
            </seg>
            <seg n="6247dffc">
              Min fråga blir: Är statsrådet beredd att ge direktiv så att de
              pengar som inte används på ett bra sätt kan användas till någonting
              som leder till jobb för unga människor?
            </seg>
          </u>
          <note type="speaker" n="04443ea9">
            Anf. 87 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-45" n="4713e0cc">
            <seg n="7b6a8ce0">
              Fru talman! Arbetsförmedlingen gör regelbundet olika typer av
              kundundersökningar för att mäta förtroende och hur man som enskild
              brukare, antingen som arbetssökande eller arbetsgivare, uppfattar
              bemötande och annat. Jag kan lova Berit Högman att jag tänker
              försäkra mig om att Arbetsförmedlingen inte bara känner till den
              här studien utan också tar till sig den oro som Berit Högman ger
              uttryck för. Man ska självfallet inte särbehandlas på grund av
              kön, ekonomi eller vad det nu kan vara. Man ska hela tiden utgå
              ifrån det behov den enskilda personen har.
            </seg>
            <seg n="045e1a1b">
              När det gäller möjligheten att flytta runt i budgetar vill jag
              säga att vi löpande följer hur medlen kommer till användning och
              på vilket sätt de kommer fram. Jag kan försäkra Berit Högman om
              att vi inte bara gör den uppföljningen genom att jag åker runt
              i landet, men det är naturligtvis viktigt att göra det för att
              få möjligheter att tala med företagare som lever i verkligheten
              och för att tala med fackklubbarna och höra hur det står till,
              hur man resonerar och vilken oro deras medlemmar har. Jag träffar
              också varslade, uppsagda och arbetsförmedlare för att resonera
              om de medel som kommer till, vilka behov man har och vilka åtgärder
              som arbetsförmedlarna tycker vore lämpliga.
            </seg>
            <seg n="680c6460">
              Jag kan nämna en sådan, och det var när vi ändrade ramperioden
              för instegsjobben. Det tillkom efter att vi hade blivit uppmärksammade
              på att arbetsförmedlarna tyckte att det var för kort tid. Det
              ger också effekt att åka runt i landet.
            </seg>
          </u>
          <note type="speaker" n="faf16436">
            Anf. 88 BERIT HÖGMAN (s):
          </note>
          <u who="berit_hogman_cb2bb0" xml:id="i-96f1f3a90c13b056-8" n="8c705492">
            <seg n="c4f2fa8e">
              Fru talman! En ännu snabbare väg för Arbetsförmedlingen att kunna
              använda sina medel effektivt vore kanske att regeringens och arbetsmarknadsministerns
              detaljreglering av Arbetsförmedlingen minskade något så att man
              kan omfördela medel snabbare inom Arbetsförmedlingen. Tiden går,
              månader går, och 25 procent av våra unga är arbetslösa. Tiotusentals
              unga människor behöver hjälp här och nu. Vi har en ungdomsgaranti
              som säger att man ska träna på att skriva sitt cv i tre månader,
              och sedan ska man låta bli att göra något i ytterligare tre månader
              innan man möjligtvis kan få en insats från Arbetsförmedlingen.
              Det, tillsammans med ett befarat ojämlikt bemötande, är inte den
              bild som jag vill att unga ska ha av Arbetsförmedlingen. Jag tackar
              för svaret.
            </seg>
          </u>
          <note type="speaker" n="d62ddc5e">
            Anf. 89 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-46" n="4713e0cc">
            <seg n="c40b561a">
              Fru talman! Jag är av den grunduppfattningen att varje person
              som kommer in på Arbetsförmedlingen ska gå därifrån och känna
              sig bra bemött och ha fått den hjälp han eller hon behöver alldeles
              oavsett den personens bakgrund.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="14713327">
            17 § Svar på interpellation 2008/09:404 om regeringens jobbpolitik
          </note>
          <note type="speaker" n="2b2e1042">
            Anf. 90 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-47" n="4713e0cc">
            <seg n="ab3a93ca">
              Fru talman! Sylvia Lindgren har frågat mig vilka åtgärder jag
              avser att vidta för att anpassa arbetsmarknadspolitiken till arbetsmarknadens
              och samhällets behov. Vidare har hon frågat vilka insatser jag
              avser att sätta in för att Sverige ska ha beredskap att klara
              arbetsmarknadsbehoven när konjunkturen vänder.
            </seg>
            <seg n="14f41365">
              Regeringens politik för att få fler i arbete och bekämpa människors
              utanförskap är en självklar och central utgångspunkt för att möta
              nedgången i ekonomin. Att sänka skatterna för låg- och medelinkomsttagare,
              att underlätta inträdet på arbetsmarknaden, att göra det enklare
              och billigare att anställa och att öka möjligheterna till utbildning
              ger goda förutsättningar för en gradvis återhämtning. Det skapar
              också möjligheter för en stark produktivitetstillväxt. Principerna
              för denna politik ska bevaras, även då Sverige går in i en djup
              lågkonjunktur.
            </seg>
            <seg n="8a9d9454">
              För att ge arbetslösa extra stöd att söka arbete har förmedlingsverksamheten,
              i form av coachning, intensifierats. Att som arbetslös hålla kontakten
              med arbetslivet är viktigt för att kunna bevara och förbättra
              kompetensen, få ökad arbetslivserfarenhet och för att öka möjligheterna
              till ett nytt arbete. Antalet platser i arbetspraktik, inklusive
              den nya insatsen praktisk kompetensutveckling, har därför utökats
              och praktik kan erbjudas tidigt under en arbetslöshetsperiod.
              För att ytterligare stärka möjligheterna för långtidsarbetslösa
              vuxna att komma in på arbetsmarknaden har kompensationen av lönekostnaden
              för nystartsjobb fördubblats.
            </seg>
            <seg n="009c1651">
              Regeringen har även valt att satsa på utbildning. Människor ska
              kunna förnya och fördjupa sina kunskaper så att de står bättre
              rustade på arbetsmarknaden. Dessutom motverkas arbetskraftsbrist
              när konjunkturen vänder. Det reguljära utbildningssystemet har
              därför tillförts ytterligare resurser, vilket innebär fler platser
              i yrkesinriktad gymnasial vuxenutbildning, yrkesvux, och i den
              nya yrkeshögskolan. Under 2009 och 2010 ges arbetslösa över 25
              år möjlighet att få studiemedel med den högre bidragsnivån vid
              studier inom yrkesvux. Vidare omfördelas platser och anvisade
              medel inom universitet och högskolor för att möta den ökade efterfrågan
              på utbildningsplatser inom regioner särskilt hårt drabbad av varsel
              och uppsägningar.
            </seg>
            <seg n="2372e4b9">
              Avslutningsvis vill jag säga att arbetsmarknadspolitiska program
              alltid riskerar att leda till inlåsningseffekter i form av minskad
              geografisk rörlighet och lägre sökaktivitet. Det är därmed än
              viktigare att stimulera sökaktiviteten hos arbetslösa i en situation
              med tillfälligt ökade arbetsmarknadspolitiska insatser samtidigt
              som det är fortsatt viktigt att stärka konkurrenskraften hos dem
              som står längst från arbetsmarknaden. Åtgärder som vidtas för
              att mildra konjunkturnedgången ska vara strukturellt riktiga.
              De ska därmed förbättra förutsättningarna för varaktigt hög sysselsättning
              samt hög och stabil tillväxt, även på sikt.
            </seg>
          </u>
          <note type="speaker" n="83b94201">
            Anf. 91 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-3e83e834f91f5daa-0" n="65bff635">
            <seg n="5436fab1">
              Fru talman! Tack för svaret, arbetsmarknadsministern! Rubriken
              på min interpellation var En sågad jobbpolitik. Den rubriken var
              bland annat föranledd av Lars Calmfors uttalanden vid ett nyligen
              genomfört seminarium där det framgick mycket tydligt att regeringens
              arbetsmarknadspolitik är utformad för en helt annan situation
              än den som vi i dag befinner oss i.
            </seg>
            <seg n="b4c1741c">
              Den konjunkturella arbetslösheten stiger, och då tvingas regeringen
              improvisera fram nya åtgärder. Så uttryckte man sig bland annat
              på detta seminarium.
            </seg>
            <seg n="16951a68">
              Regeringen riskerar nu att satsa för lite på arbetsmarknadsutbildningar,
              och det finns en risk för att de aktiviseringsinsatser som görs
              inom ramen för de olika garantierna i praktiken inte är särskilt
              aktiva eller särskilt meningsfulla. Så, fru talman, uttalar sig
              alltså Finanspolitiska rådet.
            </seg>
            <seg n="d19269e0">
              Exempel på hur regeringen nu improviserar fram förändringar av
              politiken är, enligt samma Lars Calmfors, satsningar på utökade
              coachningsverksamheter. De regionala varselsamordnarna nämns också.
            </seg>
            <seg n="f7f61c50">
              När till och med en professor i internationell ekonomi undrar
              vad det är för någonting och framhåller att det inte är uppenbart
              ens för honom hur genomtänkta de här åtgärderna är blir naturligtvis
              vi andra också väldigt fundersamma.
            </seg>
            <seg n="e0db2d61">
              Nu är det inte bara Lars Calmfors seminarium och uttalanden kring
              det som får en att fundera i de här banorna, utan också dagens
              rubrik i Svenska Dagbladet visar samma kritiska inställning till
              regeringens jobbpolitik. Det har vi pratat om vid flera tillfällen
              här i dag. Det gör att man känner sig än mer fundersam när det
              gäller vad regeringens jobbpolitik har för inriktning och vilket
              resultat den ger.
            </seg>
            <seg n="3612c750">
              Att vi socialdemokrater har tjatat jättelänge om arbetsmarknadsutbildningarnas
              nödvändighet torde inte vara ministern främmande.
            </seg>
            <seg n="e485076e">
              Med interpellationssvaret nyss uppläst, som jag också har precis
              framför mig här, kan jag inte annat än konstatera att rubriken
              som jag satte för interpellationen, En sågad jobbpolitik, och
              det som också har hänt efter Lars Calmfors bitska kritik inte
              är någon överdrift.
            </seg>
            <seg n="5818026f">
              I svaret framhåller ministern att det är en central utgångspunkt
              att få fler i arbete. Det är bra. Men så börjar man argumentera
              för sänkta skatter och att göra det enklare och billigare att
              anställa. Det säger ministern trots att jag är näst intill övertygad
              om att han också vet att det företagare helst vill ha är kvalificerad
              och utbildad arbetskraft för att kunna upprätthålla produktionen.
              De är inte betjänta av en lägre arbetsgivaravgift, utan de vill
              ha kunnig personal. Det är därför som vi socialdemokrater har
              slagits så hårt just för arbetsmarknadsutbildningarna. Sedan är
              det en viktig del i detta att arbetsmarknadsutbildningarna ska
              hålla en hög kvalitet.
            </seg>
            <seg n="395b0cdb">
              Alla varningar och protester mot de kraftigt sänkta volymerna
              skulle jag vilja höra ministern ha en synpunkt på.
            </seg>
          </u>
          <note type="speaker" n="7ed294d3">
            Anf. 92 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-48" n="4713e0cc">
            <seg n="70380acc">
              Fru talman! Socialdemokraterna gillar inte vår jobbpolitik. Det
              var väl sammanfattningen. Det har jag förstått; det har jag hört
              de senaste tre och en halv timmarna i talarstolen här och de senaste
              två och ett halvt åren när vi tidigare har debatterat de här frågorna.
              Men vad Sylvia Lindgren verkar glömma är att efter seminariet
              jag var också där och höll föredrag har vi i decemberpaketet lagt
              23 miljarder extra på en lång rad insatser. Det är bland annat
              4 miljarder extra i år på arbetsmarknadspolitiska insatser och
              2 miljarder extra i budgeten på utbildningsinsatser. Detta omfattar
              60 000 helårsplatser, och det är drygt 30 000 utanför garantierna.
              Så att dra slutsatser på det sätt som Sylvia Lindgren gör är inte
              riktigt rimligt.
            </seg>
            <seg n="617b1557">
              Man kan naturligtvis diskutera vad som görs, och jag kan ta två
              exempel. OECD hade en rapport 2001, Swedish Economy Policy Review
              , där man skrev att forskning bland annat visar att förmedlingsinsatser
              är en förhållandevis effektiv åtgärd för att korta tiden i arbetslöshet.
              Så det är bra med coacher. Det är bra att se till att vi får fler
              som jobbar med detta.
            </seg>
            <seg n="b6093037">
              I en utredning som IFAU också publicerade 2001 och som sedan
              publicerades i Ekonomisk Debatt 2001 säger Carling och Richardson,
              två ekonomiforskare, att forskning visar att lönesubventionerade
              anställningar ökar sannolikheten att få ett arbete i högre grad
              än arbetsmarknadsutbildning.
            </seg>
            <seg n="cfcb1c6e">
              Slutsatsen är att vi behöver alla möjliga saker, alla möjliga
              åtgärder och alla möjliga insatser i vår arsenal för att möta
              det vi nu ser. Vi behöver både utbildning i det reguljära utbildningssystemet
              det är därför vi lägger nästan 2 miljarder extra på det och vi
              behöver coachningsinsatser för att se till att de som nu kommer
              ut möts med respekt och engagemang. Det är därför vi både anställer
              och upphandlar coacher till Arbetsförmedlingens insatser.
            </seg>
            <seg n="667e2fa0">
              Vi behöver också arbetsmarknadspolitiska insatser av olika slag
              praktikplatser, olika typer av praktisk yrkeskompetens och vad
              det nu kan vara. Det är därför vi som sagt lägger närmare 4 miljarder
              extra på Arbetsförmedlingen i år.
            </seg>
            <seg n="44dfd0b9">
              Totalsumman av dessa insatser är konjunkturberoende. Sylvia Lindgren
              kan inte komma och säga att det aldrig har varit så under Socialdemokraternas
              tid. Det är naturligt så att man i goda tider drar ned på de arbetsmarknadspolitiska
              insatserna, för då finns det jobb att gå till, och i de sämre
              tiderna drar man upp insatserna. Så har det sett ut i alla tider,
              åtminstone sedan Arbetsmarknadsstyrelsen tillkom i slutet av 40-talet.
              Det är alltså inget nytt. Det är heller inget nytt att Socialdemokraterna
              inte gillar vår jobbpolitik utan kritiserar den. Det vore intressant
              att höra alternativet någon gång, om det inte bara är höjt tak
              och sänkt avgift i a-kassan, de 20 miljarderna som ni sprätter
              iväg på det, som ska finansieras genom att göra det dubbelt så
              dyrt att anställa ungdomar. Det blir 20 miljarder dyrare. Hur
              många nya jobb ger det, Sylvia Lindgren?
            </seg>
          </u>
          <note type="speaker" n="469daf94">
            Anf. 93 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-3e83e834f91f5daa-1" n="65bff635">
            <seg n="bde9b4b1">
              Fru talman! Jag tycker ändå att det är märkligt att ministern
              tar så lätt på all den kritik som har kommit när det gäller regeringens
              jobbpolitik. Det är inte bara från socialdemokratiskt håll som
              man har uttalat sig om denna. När det gäller det som ST har presenterat
              i dag i Svenska Dagbladet säger man att det är en partsinlaga,
              för det kommer från en facklig organisation. Det säger en partiföreträdare
              som gick till val på att kalla sitt parti för det nya arbetarpartiet,
              och så vill man inte ens lyssna på fackföreningsrörelsen! Jag
              tycker faktiskt att det är märkligt.
            </seg>
            <seg n="68de169d">
              Det experterna varnar för beträffande coachningens intensifiering
              är att mycket läggs på den delen utan att man vill ha kvalitetsstämpeln
              på det hela. Det här har Berit Högman vid flera tillfällen påpekat
              i dag. Jag måste få ställa den fråga som Patrik Björck ställde
              till ministern vid flera tillfällen: Vad tycker ministern är fel
              i kritiken? Berätta i stället det för oss!
            </seg>
            <seg n="57110a66">
              Helt klart torde det väl ändå vara att kompetensgapet i förhållande
              till arbetsmarknadens krav är alldeles för stort. Utbildningen
              svarar inte tillräckligt bra mot efterfrågan på arbetsmarknaden.
              Regeringens policy med neddragningar på arbetsmarknadsutbildningarna
              har varit förödande, och det märker vi i dag. Kom inte och säg
              att det här med arbetslösheten enbart är föranlett av den finansiella
              krisen! Vi kunde se redan i början av 2007 att orderingångarna
              minskade, och det var innan finanskrisen i Amerika smittade av
              sig globalt. Det borde man alltså ha kunnat se antydningar om.
              Men man var så entydig från den borgerliga regeringen och sade:
              Vi ska sänka skatterna; det är jobbskatteavdraget som ska gälla.
            </seg>
            <seg n="94255b88">
              Man förändrade a-kassan, vilket jag förmodar att även ministern
              innerst inne inser i dag var förödande i förhållande till den
              utveckling vi fick. Vi drog ned på arbetsmiljöinsatserna som man
              sedan har lagt på någon del på. De som står längst ifrån arbetsmarknaden,
              de funktionshindrade, har fortfarande väldigt svårt att komma
              in i jobb. Och inte minst antalet timanställda och visstidsanställda
              ökar också, vilket är ett slag i magen på dem som vill jobba för
              arbetslinjen och det livslånga lärandet. För det är också del
              i detta. Inte minst kan det kopplas till arbetsmiljön då jobb
              i högtryck i allra högsta grad motverkar just arbetslinjen.
            </seg>
            <seg n="297805aa">
              Jag vill ställa ytterligare en fråga till ministern eftersom
              tiden är knapp, för varav hjärtat är fullt därav talar munnen,
              och arbetsmarknadsfrågorna ligger oss socialdemokrater jättevarmt
              om hjärtat: Känner ministern någon oro över att fokus i stor utsträckning
              i dag sätts på den icke reguljära arbetsmarknaden?
            </seg>
          </u>
          <note type="speaker" n="670bf32f">
            Anf. 94 EVA-LENA JANSSON (s):
          </note>
          <u who="eva-lena_jansson_29fd87" xml:id="i-77c10910fd57f118-0" n="1c8a4f9c">
            <seg n="21d0d293">
              Fru talman! Jag hade inte tänkt gå in i den här debatten men
              gör det ändå eftersom jag tycker att arbetsmarknadsministern väljer
              att enbart fokusera på coachning och eftersom jag har fått möjlighet
              att läsa statstjänstemännens tidning, ST:s tidning, där det finns
              kritik mot coachningen.
            </seg>
            <seg n="21703e1d">
              En man som doktorerar i ämnet coachning vid Uppsala universitet
              tycker att initiativet med jobbcoacher på Arbetsförmedlingen är
              bra i och för sig. Men man blir inte coach på sju och en halv
              dag, säger han.
            </seg>
            <seg n="ddfd71d5">
              På sju och en halv dag, alltså på lite mer än en vecka, ska man
              vara utbildad coach och möta både arbetslösa människor som kommer
              efter ett långt yrkesliv och ungdomar som precis har slutat skolan
              och är arbetslösa.
            </seg>
            <seg n="bc36f3f8">
              Man ska coacha. Man kan fråga sig vad man ska coacha emot. Det
              är klart att man har erfarenhet om man har varit arbetslös en
              lång tid och sedan blir coach, men det måste ju handla om att
              coacha mot olika saker, tänker jag.
            </seg>
            <seg n="2749cdaa">
              Man har då ställt frågan till arbetsmarknadsministern: Varför
              lägger ni så mycket pengar på coacher i stället för på arbetsförmedlare?
              Och jag tycker inte att jag får någon riktigt bra beskrivning
              av varför, mer än att man säger att man kanske inte kan anställa
              arbetsförmedlare lika snabbt. Var det billigare åtgärder? Är det
              det som det handlar om? Är detta en så att säga reaåtgärd, en
              tillfällig extraprisanställning som man kan garantera och därmed
              ha människor som kan möta de arbetslösa?
            </seg>
            <seg n="937a0e73">
              Jag vet att människor som blir arbetslösa efter ett långt yrkesliv
              också hamnar i kris, och det är jätteviktigt att man då kan möta
              dem på rätt sätt. Arbetsförmedlare har faktiskt gått en utbildning
              som är lite längre än sju och en halv dag. Därför skulle jag vilja
              veta lite mer om hur regeringen har tänkt om den här coachningen.
            </seg>
            <seg n="8d98a942">
              Att kritiken mot arbetsmarknadspolitiken inte bara kommer från
              oppositionen har varit tydligt under hela dagens debatt. Det är
              därför arbetsmarknadsministern nu får göra en ordentlig arbetsinsats,
              i alla fall i kammaren, även om vi inte ser så mycket resultat
              i den faktiska politiken.
            </seg>
            <seg n="dbc2b557">
              Nu kommer det nämligen också förfrågningar från kommuner och
              landsting om hur man ska säkra arbetslinjen ute i kommunerna så
              att man inte ska behöva säga upp dem som är anställda inom sjukvården,
              äldreomsorgen, skolan och barnomsorgen. Hur ska de få fortsätta
              jobba när regeringen inte väljer att skicka pengar dit? Det vore
              intressant att få veta.
            </seg>
            <seg n="0bd4beeb">
              Men framför allt ska fokus ligga på det här med coachning. Man
              blir inte coach på sju och en halv dag, men vad har regeringen
              då för bild av vilka coacher man får fram på sju och en halv dag?
              Det skulle jag vilja veta.
            </seg>
          </u>
          <note type="speaker" n="6c85ef47">
            Anf. 95 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-49" n="4713e0cc">
            <seg n="ab2ed662">
              Fru talman! Om Eva-Lena Jansson hade följt de här interpellationsdebatterna
              kunde hon ha noterat att vi för ungefär två och en halv timme
              sedan här i kammaren debatterade både en och annan interpellation
              som handlar om dessa coacher, och jag hänvisar Eva-Lena Jansson
              till protokollet för att se argumentationen där.
            </seg>
            <seg n="4431e2d0">
              När det gäller kommunerna och kommunernas ekonomi debatterade
              jag med Mikael Damberg om just den frågan för ungefär en timme
              sedan, så det är bara att gå tillbaka till protokollet i den frågan
              också.
            </seg>
            <seg n="609db378">
              Jag återgår till Sylvia Lindgrens ursprungliga interpellation.
              Konstatera kan vi göra att utbildning är bra. Vi kan också konstatera
              att coachning är bra. Vi kan också konstatera, som jag gjorde
              i mitt förra inlägg, att lönesubventioner är bra. Det är därför
              vi lägger 23 miljarder extra under de kommande tre åren varav
              4 miljarder bara i år på extra arbetsmarknadspolitiska insatser,
              och vi lägger 2 miljarder extra på utbildningsinsatser. Men i
              grunden är det ju så att det bara blir fler jobb om det finns
              kunder i de företag som nu varslar.
            </seg>
            <seg n="f59f622f">
              Och för att det ska bli kunder jag återupprepar det jag har sagt
              flera gånger de senaste tre och en halv eller fyra timmarna eller
              vad det är behöver vi ordning och reda på finansmarknaderna så
              att vi återfår förtroendet för betalningssystemen. Det är ju det
              som skapar oro nu bland både stora och små arbetsgivare att de
              inte får sina checkkrediter förlängda eller ens beviljade, och
              man får inte medel för investeringar för framtiden. Det gör att
              kunderna och kundernas kunder drar öronen åt sig och väntar och
              väntar. Ordning på det finansiella systemet är alltså A och O.
            </seg>
            <seg n="16602869">
              Det andra vi behöver, och det vi nu har, är en regering som tar
              ansvar för de offentliga finanserna och inte oansvarigt sprätter
              iväg pengar på alla möjliga konstiga saker.
            </seg>
            <seg n="296455b5">
              Det tredje vi behöver är en arbetsförmedling och en arbetsmarknadspolitik
              som möter varje enskild person så att vi på det sättet, med coachernas
              hjälp, faktiskt får någon som tar emot, annat än en telefonsvarare
              eller en hemsida. Jag inser att man inte kan bli fullärd på sju
              dagar, men jag utgår ifrån att Arbetsförmedlingen, liksom alla
              andra arbetsgivare, tar ansvar för sina medarbetares kompetens,
              både i anställningsögonblicket och under anställningsperioden.
            </seg>
            <seg n="a69e20ec">
              Men vad är det Eva-Lena Jansson säger? Jag får ju alltid kritiken:
              Ni är så passiva, ni gör ingenting, allting är så fel och det
              händer ingenting.
            </seg>
            <seg n="e765b5bf">
              Men nu är tydligen kritiken den helt omvända. Nu har det gått
              för fort. Det var en dum idé att anställa 740 coacher på Arbetsförmedlingen
              som möter dem som nu blir arbetslösa. Är det verkligen det Eva-Lena
              Jansson menar? Det tror inte jag.
            </seg>
          </u>
          <note type="speaker" n="661f0d44">
            Anf. 96 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-3e83e834f91f5daa-2" n="65bff635">
            <seg n="f3840d13">
              Fru talman! Med den här debatten och den här dagen i åtanke är
              det väldigt tydligt att dagens arbetsmarknadspolitik från regeringens
              sida är utformad för en helt annan situation än den som vi i dag
              befinner oss i. Därmed är de åtgärder som man vidtog från början,
              när regeringen tillträdde, också förödande för den situation vi
              har i dag och har också förvärrat den krisen.
            </seg>
            <seg n="18f3dd4c">
              Sven Otto Littorin sade här i början att det som Lars Calmfors
              hade åberopat, det hade man i budgeten i december lagt in åtgärder
              för. Men det jag har inhämtat bland annat rapporten ifrån är publicerat
              den 6 mars 2009. Det är ju betydligt senare.
            </seg>
            <seg n="2cc56be2">
              Jag skulle önska att man i stället faktiskt vågade erkänna att
              man inte har följt verksamheten och att de åtgärder man har vidtagit
              från början var fel och att man faktiskt har förlorat i den delen.
            </seg>
            <seg n="f53d7cd9">
              En annan del av detta men det är TCO som har uttalat sig, så
              det kanske också handlar om en partsinlaga är när man säger beträffande
              arbetslinjen och funktionsnedsättningarna att arbetsförmedlingarna
              är bra, men satsningarna blir ett slag i luften om inte de resurser
              som anslås till arbetsmarknadspolitiska program motsvaras av ett
              ökande handläggarstöd. Specialiserade arbetsförmedlare krävs för
              en specialiserad organisation. Det är också en del i den kvalitet
              som är så viktig. Det går alltså inte bara att slänga sig med
              coachning, utan man måste också titta på var kvaliteten i det
              ligger.
            </seg>
            <seg n="b02b4a55">
              Bakgrunden till min interpellation var en mer övergripande syn
              på alla de detaljer vi har fått här i dag.
            </seg>
            <seg n="6fa5b41a">
              Jag vill till sist i alla fall önska ministern en glad påsk!
            </seg>
          </u>
          <note type="speaker" n="dd14228e">
            Anf. 97 EVA-LENA JANSSON (s):
          </note>
          <u who="eva-lena_jansson_29fd87" xml:id="i-77c10910fd57f118-1" n="1c8a4f9c">
            <seg n="97c517cf">
              Fru talman! Ja, jag får ett svar, även om jag inte riktigt förstår
              hur han tänker, vår minister. Han får frågan: Räcker sju och en
              halv dags utbildning för en coach? Och då säger han: Det är Arbetsförmedlingens
              ansvar att se till att det går att ordna.
            </seg>
            <seg n="4010314e">
              Jaha, så arbetsmarknadsministern har inget som helst ansvar för
              sina arbetsmarknadspolitiska åtgärder? För så måste väl det här
              nästan betecknas i så fall.
            </seg>
            <seg n="11458cf8">
              Jag tycker att det är viktigt att de som kommer till Arbetsförmedlingen
              får stöd. Det är jätteviktigt. Men jag tycker också att de som
              ska ha arbetsuppgifterna också ska ha ett stöd för att utföra
              dem. Att säga att Arbetsförmedlingen med de här pengarna ska se
              till att dessa får vidareutbildning tycker inte jag räcker som
              svar.
            </seg>
            <seg n="a67728bd">
              Ministern står och hävdar att vi i vår budget sprätter iväg pengar.
              Ja, man kan ju använda olika begrepp. Jag tycker till exempel
              att 10 miljarder mer till kommuner och landsting och därmed till
              välfärden i form av välfärdsarbeten inom yrken inom sjukvård,
              äldreomsorg, skola och barnomsorg faktiskt är viktigare än att
              sprätta iväg 80 miljarder på skattesänkningar som i hög grad träffar
              både mig och arbetsmarknadsministern, fru talman. Det är vi som
              tjänar på de här skattesänkningarna, vi som bor i hus och vi som
              har höga inkomster. Jag tycker att det är viktigare att satsa
              de pengarna inom välfärdens område, och jag kallar inte det att
              sprätta iväg pengar.
            </seg>
            <seg n="ad8e8272">
              Däremot ofinansierade skattesänkningar som gör att man sedan
              inte har råd med välfärden, det är att sprätta iväg pengar på
              ett oansvarigt sätt. Den här regeringen har gjort det gång på
              gång. Man kräver att alla andra ska ta ansvar, men inte man själv,
              och det är en politik som jag ogillar.
            </seg>
          </u>
          <note type="speaker" n="2863abba">
            Anf. 98 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-50" n="4713e0cc">
            <seg n="a07de75f">
              Fru talman! Ja, sprätter iväg pengar Socialdemokraterna vill
              ju höja taket i a-kassan och sänka avgifterna, någonting som skulle
              kosta 20 miljarder kronor. Uppenbarligen är det i Socialdemokraternas
              värld dubbelt så viktigt med a-kassa som välfärdens kärna som
              bara får 10 miljarder i det förslag vi hörde. Ja, det finns många
              konstigheter.
            </seg>
            <seg n="fe1f8072">
              Dessutom är det naturligtvis så att förslaget om de 20 miljarderna
              ska finansieras genom att man gör det dubbelt så dyrt att ha ungdomar
              anställda. Med 20 miljarder vill man höja arbetsgivaravgifterna
              för ungdomar. Och min motfråga blir självklart: Hur många nya
              jobb ger det?
            </seg>
            <seg n="ebf03c38">
              I grunden, om vi försöker gå tillbaka till interpellationen det
              blir ett slags allmän debatt om allting här just nu handlar det
              om att vi ser arbetslösheten öka kraftigt som ett resultat av
              den internationella finanskrisens härjningar på arbetsmarknaden
              över hela världen. 90 procent av världens ekonomier är i recession,
              ekonomisk tillbakagång. Vi har halva vår ekonomi på export, och
              i verkstadsindustrin ännu mycket mer, och det är klart att ingen
              av oss kan trolla fram kunder till de företag som nu ser sin efterfrågan
              mer än halveras stundtals.
            </seg>
            <seg n="f3159cb1">
              60 procent av efterfrågan på Saabbilar har försvunnit. Ingen
              av oss kan naturligtvis se till att fler Saabbilar blir köpta
              i USA, övriga Europa eller någon annanstans.
            </seg>
            <seg n="6ddf1651">
              Alltså måste vi hantera nedgången så gott vi kan. Det vi kan
              göra är att hålla ordning och reda på statens finanser. Det tjänar
              vi på nu, och det tjänar vi framför allt på långsiktigt. Vi kan
              se till att tillsammans med andra länder underlätta för det finansiella
              systemet att komma i balans igen och få lite förtroende. Det måste
              vi göra tillsammans med andra länder. Vi ska också göra vad vi
              kan när det gäller investeringar i infrastruktur, utbildning,
              forskning och utveckling. Dessutom ska vi se till att vi har en
              arbetsmarknadspolitik som innehåller aktiva insatser att det finns
              utbildningsplatser att tillgå för dem som nu skulle tjäna på att
              förbättra sin utbildningsstatus.
            </seg>
            <seg n="aea7443a">
              Låt mig slutligen önska Sylvia Lindgren en glad påsk!
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="942408c0">
            18 § Svar på interpellationerna 2008/09:413 och 420 om ungas
            situation på svensk arbetsmarknad
          </note>
          <note type="speaker" n="cb65f997">
            Anf. 99 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-51" n="4713e0cc">
            <seg n="be1ab183">
              Fru talman! Jennie Nilsson har frågat mig vilka åtgärder jag
              avser att vidta för att rätta till bristerna i den hittills förda
              politiken. Vidare har Eva-Lena Jansson frågat mig om jag avser
              att vidta några åtgärder i syfte att förbättra, den enligt henne
              av flera kritiserade, arbetsmarknadspolitiken för ungdomar.
            </seg>
            <seg n="c458fba3">
              Självklart är jag missnöjd över att det är så många ungdomar
              som nu drabbas hårt av den kraftiga konjunkturnedgången. Men att
              det skulle bero på regeringens politik är jag inte beredd att
              hålla med om.
            </seg>
            <seg n="ba1def1b">
              Regeringen har sedan den tillträdde reformerat stora delar av
              arbetsmarknadspolitiken för att minska utanförskapet och för att
              fler människor ska komma i arbete. Ungdomar har varit och är en
              prioriterad grupp i detta arbete. För att underlätta för unga
              att komma in på arbetsmarknaden och få arbetslivserfarenhet har
              regeringen halverat socialavgifterna för personer under 26 år.
              Därmed har kostnaden för att anställa ungdomar minskat markant.
              Dessutom har reglerna i lagen (1982:80) om anställningsskydd ändrats
              på så sätt att det har blivit enklare att anställa för viss tid.
              Tidsbegränsade anställningar kan fungera som en väg in i tillsvidareanställningar
              för personer som ännu inte är fast etablerade på arbetsmarknaden,
              till exempel unga människor.
            </seg>
            <seg n="a1d27f07">
              Vi har infört jobbgarantin för ungdomar som erbjuder unga ett
              omfattande stöd efter tre månaders arbetslöshet. Vidare kvalificerar
              sig en person som har fyllt 20 men inte 26 år till nystartsjobb
              redan efter sex månaders arbetslöshet. Det innebär att arbetsgivaren
              kompenseras med ett belopp motsvarande arbetsgivaravgiften. Tillsammans
              med de sänkta socialavgifterna för unga blir lönekostnaden då
              40 procent lägre för att anställa en sådan ung person än vad den
              annars skulle ha varit.
            </seg>
            <seg n="1e2b3867">
              Till följd av det försämrade arbetsmarknadsläget har regeringen
              presenterat ytterligare satsningar inom bland annat arbetsmarknadsområdet.
              Det innebär att unga tidigt i en arbetslöshetsperiod kan ta del
              av en förstärkt matchningsverksamhet med personliga coacher under
              20092011. Dessutom utökas antalet utbildningsplatser inom yrkesinriktad
              gymnasial vuxenutbildning och inom den nya yrkeshögskolan.
            </seg>
            <seg n="abb5bda0">
              Det är också viktigt att lyfta fram att det pågår ett omfattade
              reformarbete som berör alla delar av det offentliga utbildningssystemet.
              Det är regeringens ambition att utbudet i utbildningssystemet
              bättre ska svara mot behoven på arbetsmarknaden. Därmed underlättas
              ungas etablering på arbetsmarknaden och risken för arbetslöshet
              minskar.
            </seg>
            <seg n="69206264">
              Regeringen har alltså vidtagit en rad viktiga åtgärder för att
              underlätta för ungdomar att få ett arbete. Åtgärderna för att
              bryta ungas utanförskap är en del av ett långsiktigt och strategiskt
              arbete som är högt prioriterat. Denna prioritering kvarstår även
              i det försämrade konjunkturläget.
            </seg>
          </u>
          <note type="speaker" n="15177ef1">
            Anf. 100 JENNIE NILSSON (s):
          </note>
          <u who="jennie_nilsson_5844ea" xml:id="i-fcd9f7ac3b28ba9d-0" n="cf46a67b">
            <seg n="c543613c">
              Fru talman! Tack så mycket, ministern, för svaret!
            </seg>
            <seg n="eaa8f351">
              Jag vill börja med att konstatera att det är ett fall framåt
              för ministern när han nu erkänner att han inte är nöjd med ungas
              situation på arbetsmarknaden. Tyvärr tar det stopp där, för sedan
              går ministern vidare med att skylla på konjunkturen. Han vill
              inte kännas vid något ansvar, vare sig för sin egen eller för
              regeringens del. Det är allvarligt att man inte ser sambandet
              mellan att inneha regeringsmakten och ta ansvar för den utveckling,
              bra eller dålig, som fattade beslut och/eller avsaknaden av beslut
              också innebär.
            </seg>
            <seg n="5a454700">
              Ministern går vidare med att göra en rad uppräkningar av den
              omläggning av politiken som gjordes under högkonjunkturen. Problemet
              med den politiken har just varit att den anpassats till högkonjunkturen
              och därför fungerar ganska dåligt nu när vi har ett helt annat
              läge. Han nämner exempelvis sänkta socialavgifter som ett gott
              exempel. Det är en generell åtgärd som jag har debatterat med
              ministern tidigare och som döms ut av merparten av all expertis
              på området såsom dyr och ineffektiv.
            </seg>
            <seg n="3788b418">
              Ministern lyfter också fram reglerna i lagen om anställningsskydd
              som har ändrats så att det nu blir enklare att anställa på visstid.
              Det levererades en rapport om tröskeleffekter på svensk arbetsmarknad,
              framtagen av Institutet för Näringslivsforskning, ganska nyligen.
              Vi fick en genomdragning av den i utskottet i tisdags. I rapporten
              konstateras att det visserligen blivit lättare att anställa på
              visstid, vilket inneburit att det blivit fler visstider, men att
              det inte gett någon effekt på den totala sysselsättningen. Det
              betyder att det skett en omfördelning från fasta tjänster till
              vikariat och dylikt. Det man i sådana fall gjort är att man har
              flyttat marginaleffekter i bästa fall har det gynnat ungdomar.
            </seg>
            <seg n="bb244457">
              En slutsats man kan dra av detta är att förändrade LAS-regler
              inte skapar några nya jobb. Det skapar möjligtvis nya marginalgrupper.
              Erfarenheten visar att det är äldre, sjuka och föräldralediga
              som ligger risigast till när arbetsgivarna själva får välja. Det
              tror jag är en utveckling som varken jag eller ministern tycker
              är bra.
            </seg>
            <seg n="24b94cc5">
              Sedan lyfter Littorin fram jobbgarantin för ungdomar som enligt
              honom erbjuder unga ett omfattande stöd. Här funderade jag lite
              grann på om ministern skojade med mig. En hyfsat färsk sammanställning
              av de insatser som den borgerliga regeringen erbjuder unga visar
              att endast en tredjedel av de arbetslösa ungdomarna befinner sig
              i någon form av program, och endast 2 procent får stöd i någon
              form av praktik eller utbildning. Av de 21 364 personer den siffran
              är tre fyra, kanske fem veckor gammal som befann sig i jobbgarantin
              för ungdomar fick endast drygt 680 personer arbetspraktik och
              drygt 580 personer utbildning. Det är färre än 5 procent.
            </seg>
            <seg n="ad090a44">
              Till detta lägger ministern nystartsjobben, och där kan jag bara
              konstatera att det har inrättats 38 000 sådana sedan insatsen
              inleddes för två år sedan; den siffran gäller inklusive de unga.
              Det kan knappast ses som en lyckad satsning.
            </seg>
            <seg n="92adbf20">
              Avslutningsvis tar ministern upp åtgärder som man faktiskt har
              presenterat med anledning av konjunkturläget, med anledning av
              den kris vi nu befinner oss i. Den främsta åtgärd som han lyfter
              fram är matchning och coachning. Det är i och för sig en bra åtgärd,
              och den kunde nog ha fungerat om man till det hade lagt verktyg
              att jobba med för dem som ska matcha och coacha de finns inte
              i dag och/eller om det hade funnits någonting att matcha och coacha
              mot. En sådan åtgärd är klart bättre i en högkonjunktur än i en
              lågkonjunktur vilket gör det till en lite märklig prioritering.
            </seg>
            <seg n="051cfc97">
              Min talartid är alldeles strax slut, och jag ska därför avsluta
              med att fråga: Hur utvärderar man effekterna av sin politik? Det
              har ju talats om utvärdering. Vilka analyser gör man, och finns
              det några tankar på omprövning?
            </seg>
          </u>
          <note type="speaker" n="c91f38f8">
            Anf. 101 EVA-LENA JANSSON (s):
          </note>
          <u who="eva-lena_jansson_29fd87" xml:id="i-77c10910fd57f118-2" n="1c8a4f9c">
            <seg n="8af00643">
              Fru talman! Tack för svaret på min interpellation, arbetsmarknadsminister
              Littorin!
            </seg>
            <seg n="c31b6120">
              Jag ska hålla upp en bild för kammaren för att visa hur situationen
              ser ut i Örebro län. Bilden visar antalet varslade, fru talman,
              från den 1 oktober 2008 till den 22 mars i år. På tredje plats
              nerifrån ligger Örebro län, som har haft väldigt många varslade.
              Det är naturligtvis alarmerande.
            </seg>
            <seg n="16945b84">
              Efter den kraftiga vågen av varsel har den öppna arbetslösheten
              ökat med nästan 40 procent i Sverige. I gruppen ungdomar mellan
              18 och 24 år är ökningen ännu större. Drygt 43 procent fler är
              arbetslösa i år jämfört med föregående år. I Örebro län varierar
              antalet arbetslösa ungdomar mellan kommunerna, men totalt är nästan
              8 procent av länets ungdomar, 1 795 personer, öppet arbetslösa.
              Dessutom är 981 ungdomar inskrivna i den så kallade jobbgarantin,
              en åtgärd som sätts in först efter tre månaders arbetslöshet.
            </seg>
            <seg n="2b00b0c1">
              Efter dessa tre månader i garantin och sex månaders arbetslöshet
              kan man komma i fråga för arbetspraktik eller utbildning. Enligt
              riksdagens utredningstjänst har endast ett fåtal av deltagarna
              i den så kallade jobbgarantin fått arbetspraktik eller utbildning.
              Med andra ord, fru talman, är den så kallade jobbgarantin ingen
              aktiv insats, precis som Jennie Nilsson har redovisat.
            </seg>
            <seg n="dd98a832">
              Vid en träff med varselsamordnarna i Örebro län frågade jag chefen
              för Arbetsförmedlingen i Örebro om han hade fått något uppdrag
              från regeringen att från dag ett jobba aktivt med arbetslösa ungdomar.
              Som det konstaterats i tidigare debatter i dag behöver många ungdomar
              stöd, starkt stöd, redan från dag ett. Man kan inte vänta i över
              tre månader för att få det stödet. Många av ungdomarna får i så
              fall snabbt andra problem. Det uppdraget hade man tyvärr inte
              fått. Arbetsförmedlingschefen framhöll dock att det var något
              man önskade.
            </seg>
            <seg n="e5bb9558">
              Bilden från Örebro län är säkert inte unik. Den visar tydligt
              behovet av förändrad arbetsmarknadspolitik från regeringens sida,
              inte minst för att arbetslösa ungdomar som är i behov av utbildning
              och praktik för att snabbt kunna ta ett arbete ska kunna få stöd
              värt namnet. Risken är annars uppenbar att den här regeringen
              fortsätter att lämna dessa ungdomar åt deras öde.
            </seg>
            <seg n="28210016">
              Jag hade ställt en fråga, och jag får tyvärr säga precis som
              Jennie Nilsson: Jag tycker att svaret är ganska kortfattat och
              egentligen ganska tomt på innehåll. Jag saknar tydligt stöd för
              de ungdomar som har varit långtidsarbetslösa, som är inne i jobbgarantin
              och som upplever att det bara är passivitet för deras del. Vad
              tänker regeringen göra åt dem, och varför vill man inte satsa
              på ungdomar redan från dag ett? Varför kan dessa ungdomar inte
              få stöd? Varför måste man vänta tre månader? Jag tycker inte att
              det är en hållbar politik. Jag kritiserade den socialdemokratiska
              politiken just på den här punkten, och jag tänker fortsätta att
              kritisera de regeringar som inte vill satsa på ungdomar från dag
              ett. Tre månader är en evighet för ungdomar. De kan inte vänta
              så länge på att få stöd.
            </seg>
            <seg n="417b1ce1">
              Fru talman! Jag hoppas att i debatten få ett betydligt bättre
              besked från arbetsmarknadsministern än jag fått hittills i svaret.
            </seg>
          </u>
          <note type="speaker" n="ee09ad81">
            Anf. 102 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-52" n="4713e0cc">
            <seg n="012148f6">
              Fru talman! Låt mig först ge en bild från verkligheten och sedan
              försöka resonera lite grann och så småningom försöka landa i svaren!
            </seg>
            <seg n="cc02c05a">
              Först och främst ska man komma ihåg att när vi tog över 2006
              var ungefär 120 000 i åldersgruppen 1824 år öppet arbetslösa,
              sökande i program med aktivitetsstöd eller sökande med arbeten
              med eller utan stöd. Det var många som stod utanför. Två år senare
              var samma siffra 82 000 personer. Antalet unga inskrivna vid Arbetsförmedlingen
              hade alltså minskat med 40 000 personer de första två åren. Det
              var samtidigt som vi hade väldigt stora ungdomskullar som kom
              ut på arbetsmarknaden. Det var naturligtvis väldigt glädjande
              att det var på det sättet.
            </seg>
            <seg n="e6f355bd">
              Samtidigt kan jag vara helt överens med interpellanterna om att
              Sverige ligger förfärligt till i de internationella tabellerna.
              Vi ligger i bottenskrapet när det gäller ungdomsarbetslöshet och
              har gjort det länge. I decennier har vi legat illa till. Då får
              man fundera över vad det är som strukturellt gör att vi alldeles
              oavsett konjunktur och oavsett regering ligger så illa till när
              det gäller ungdomsarbetslöshet.
            </seg>
            <seg n="12e4573f">
              Det finns en del förklaringar som man får höra när man pratar
              med forskare och andra runt omkring. En som man anger är brister
              i statistiken på annat håll. Det tycker jag är en väldigt dålig
              förklaring. Den funkar inte riktigt. Men det är åtminstone en
              som man nämner.
            </seg>
            <seg n="67034ed5">
              Sedan nämner man tre andra. En sådan anledning är att vi i Sverige
              har högre ingångslöner än man har i väldigt många andra länder
              och en ganska sammanpressad lönestruktur. Jag lägger ingen värdering
              i det, absolut inte. Lönebildningen är parternas ansvar. Jag bara
              konstaterar att man försöker förklara den höga ungdomsarbetslösheten
              med den effekt detta får. Om man kan välja mellan en 20-åring
              med låg arbetslivserfarenhet och en 30-åring med hög och 30-åringen
              är bara marginellt dyrare tar man 30-åringen. Det är så man försöker
              förklara det. Men jag lägger som sagt ingen värdering i det, så
              ni behöver inte hoppa på mig. Jag föreslår inte sänkta ingångslöner,
              det är inte det jag säger. Jag bara konstaterar att det är så.
            </seg>
            <seg n="1c048ea1">
              Man har samma resonemang när det gäller arbetsrätt, LAS och sådana
              saker. Det får vi höra i debatten väldigt ofta. Då försöker jag
              bara konstatera att forskningen visar att arbetsrätten inte påverkar
              arbetslöshetens storlek, alltså omfattningen av arbetslösheten,
              men har en effekt på sammansättningen av arbetslösheten. Har man
              en väldigt hård arbetsrätt tenderar det att missgynna dem som
              står utanför och gynna dem som är på arbetsmarknaden. Det får
              till effekt att det blir lite jobbigare för dem som är unga eller
              har utländsk bakgrund eller vad det nu kan vara att ta sig in.
            </seg>
            <seg n="21b6d6fa">
              Det tredje man anger är naturligtvis att utbildningssystemets
              koppling till arbetsmarknaden är en väsentlig faktor för att förklara
              varför arbetslösheten är högre i vissa länder än andra länder,
              speciellt för ungdomar.
            </seg>
            <seg n="7ca04e03">
              Det jag konstaterar är att vi inte vill lägga oss i lönebildningen
              på svensk arbetsmarknad. Det är väldigt skönt att politiker håller
              sig borta från den. Men vad vi kan göra om det nu är så att ingångslönerna
              är lite högre i Sverige och det är en förklaringsfaktor är att
              vi kan påverka lönekostnaden totalt sett genom att till exempel
              halvera arbetsgivaravgiften för unga, utan att för den skull påverka
              lönebildningen. Det är grundskälet till att vi gör den förändringen
              för att få lite lägre trösklar in på arbetsmarknaden för ungdomar.
              På det sättet säger vi också nej till förändrad arbetsrätt, alltså
              att luckra upp LAS för ungdomar till exempel. Jag tror att det
              vore en oerhört oklok åtgärd. Vi går i stället vägen via sänkta
              arbetsgivaravgifter, bara så att det är sagt.
            </seg>
            <seg n="3f0527ca">
              Det är klart att en bättre koppling mellan utbildningssystemet
              och arbetsmarknaden är helt avgörande på sikt, så att vi får den
              typ av utbildningar som efterfrågas bland arbetsgivarna. På det
              sättet kommer jag nästan in på nästa interpellation om bristyrken
              också, men den ska vi ta senare.
            </seg>
            <seg n="f8646400">
              Jag hann inte riktigt med vad jag skulle säga nu heller, så jag
              får återkomma i nästa replikrunda.
            </seg>
          </u>
          <note type="speaker" n="9ba6ff70">
            Anf. 103 JENNIE NILSSON (s):
          </note>
          <u who="jennie_nilsson_5844ea" xml:id="i-fcd9f7ac3b28ba9d-1" n="cf46a67b">
            <seg n="81ce55b0">
              Fru talman! Vi kan väl gemensamt konstatera att fyra minuter
              är väldigt lite för att säga något om ungdomsarbetslösheten, framför
              allt om man ska försöka beröra alla de punkter som ministern initialt
              radade upp i sitt svar.
            </seg>
            <seg n="6b98dc81">
              Jag ska också försöka avhålla mig så gott det går från att blanda
              ihop våra bägge debatter, fast de hänger lite grann ihop, så i
              någon mening kommer jag säkert att göra det ändå.
            </seg>
            <seg n="0449bf57">
              Men det finns några saker som jag ändå skulle vilja konstatera.
              En sak är de satsningar som ministern lyfter fram att regeringen
              har gjort. Det är bra att man nu lägger mer pengar på vuxenutbildning
              och på arbetsmarknadsutbildning. Problemet är bara att man först
              drog ned rätt så rejält på de här områdena, både på vuxenutbildningen
              och på arbetsmarknadsåtgärder. Nu lägger man tillbaka en del av
              det och kallar det för jättestora satsningar. Med den matematiken
              kan jag förstå att Björklund funderar på att vi behöver en ny
              skola. Det är ett väldigt märkligt sätt att räkna, och det är
              heller inte riktigt seriöst att försöka framställa det på det
              sättet. Vi har fortfarande lägre nivåer nu på både vuxenutbildningen
              och arbetsmarknadsutbildningarna än vi hade exempelvis 2006.
            </seg>
            <seg n="2ca07efb">
              Ministern lyfter fram det som ofta brukar betecknas eller användas
              som skäl till att vi har en hög ungdomsarbetslöshet i Sverige.
              Där har ministern alldeles rätt. Det är ett kvarstående strukturellt
              problem som vi har haft oavsett konjunktur under en väldigt lång
              tid. Precis som ministern säger är det många som påstår att det
              är de höga ingångslönerna som är problemet. Men jag köper inte
              det, och jag är lite glad över att jag tycker mig höra att ministern
              inte gör det heller, även om han inte är så tydlig som jag skulle
              önska på den punkten.
            </seg>
            <seg n="201b3cb3">
              Det man har gjort är precis som ministern säger att man har minskat
              lönekostnaderna för att anställa ungdomar. Man har sänkt de sociala
              avgifterna och har via exempelvis nystartsjobben, som ministern
              har ett matematiskt exempel på i sitt första inlägg, gjort det
              40 procent billigare att anställa en ungdom. Problemet är bara
              att det inte fungerar heller. De har inte fått jobb i någon stor
              utsträckning med de här insatserna heller. Det fick man inte ens
              under högkonjunkturen, innan det här blev riktigt illa, och man
              får det definitivt inte nu under lågkonjunkturen.
            </seg>
            <seg n="42d2b698">
              Ministern brukar ibland fråga mig om jag tror att arbetsgivarna
              anställer fler ungdomar om man gör det dubbelt så dyrt att anställa.
              Det är för det första ett felaktigt sätt att ställa frågan, för
              ministern har inte gjort det dubbelt så billigt generellt sett.
              Men ministerns stora problem här är att hans medicin inte fungerar
              heller.
            </seg>
            <seg n="3a18534e">
              Den andra del som man lyfter fram är arbetsrätten och anställningsskyddet.
              Precis som jag försökte säga i mitt förra anförande är det så
              att man där har gjort en del justeringar. Man har gjort det lättare
              att visstidsanställa. Många säger att det är bra för de unga,
              för då kommer de in på arbetsmarknaden. Här är jag återigen glad
              att ministern medger att det inte påverkar sysselsättningen totalt
              sett. Det blir inga fler jobb. Det man gör är att man ställer
              grupper mot varandra. Man kan förändra vilka grupper som är det
              man kallar för marginalgrupper på arbetsmarknaden, de som har
              tuffast att komma in. Man kan förändra det från att vara ungdomar
              och exempelvis invandrare om man vidtar någon speciell åtgärd
              som gör det lättare att ha just dem på visstid. Då är effekten
              att de får visstid, men inte fasta jobb, och andra grupper om
              man nu gör det lättare att säga upp exempelvis blir av med jobbet.
              Man ställer grupper emot varandra på svensk arbetsmarknad. Jag
              tycker inte att det är värdigt att ens ha en sådan diskussion
              i det här läget. Jag är glad att kunna känna att ministern ändå
              är försiktig med att ge sig in i detta, även om han har kolleger
              som gärna gör det.
            </seg>
            <seg n="9b3a3f29">
              Vad kan man då göra? Är läget helt kört? Nej, det är det inte.
              Därför tänker jag inte bli så ledsen över att jag inte kommer
              att hinna säga så mycket om det nu, för vi har en debatt om en
              liten stund om bristyrken. Det handlar om hur man stärker ungdomar
              och företag för att göra dem konkurrenskraftiga. Det handlar om
              att identifiera problem och leverera lösningar.
            </seg>
          </u>
          <note type="speaker" n="89e8e9a9">
            Anf. 104 EVA-LENA JANSSON (s):
          </note>
          <u who="eva-lena_jansson_29fd87" xml:id="i-77c10910fd57f118-3" n="1c8a4f9c">
            <seg n="7567493f">
              Fru talman! Jag får återupprepa min fråga och hoppas att arbetsmarknadsministern
              kan svara på den: Finns det några åtgärder som arbetsmarknadsministern
              kan tänka sig att vidta för att Arbetsförmedlingen ska få i uppdrag
              att börja arbeta tidigare med ungdomar som är arbetslösa?
            </seg>
            <seg n="9dbdd900">
              Jag satt förra mandatperioden i vuxenutbildnings- och arbetsmarknadsnämnden
              i Örebro som då hade i uppdrag att jobba med bland annat arbetslösa
              ungdomar. Arbetsförmedlingen köpte tjänster av kommunen.
            </seg>
            <seg n="57e3529e">
              Det vi kunde se ett tydligt resultat av var att ju snabbare insatser
              och ju mer gediget arbete som genomfördes, desto snabbare gick
              ungdomarna ut i arbete. Många ungdomar är väldigt kort tid i arbetslöshet
              jämfört med dem som kanske har gått ut i arbetslöshet vid 40,
              45 eller 50 års ålder. Den gruppen riskerar att vara längre i
              arbetslöshet än många ungdomar.
            </seg>
            <seg n="c12e4762">
              Det som har visat sig verkningsfullt är att så fort som möjligt
              se till att man jobbar aktivt med ungdomar och att ungdomar får
              stöd. Det kan handla om att de får praktikplats, att de blir yrkesvägledda
              till nya utbildningar, de kan gå komvux och de kan gå vidare.
              Så fort dessa ungdomar får stöd kommer de vidare.
            </seg>
            <seg n="32058b50">
              En del av dessa ungdomar klarar sig alldeles utmärkt på egen
              hand och behöver inte ha stöd inom tre månader. Men en stor grupp
              ungdomar behöver ha den insatsen. Jag önskar från den här regeringen,
              precis som jag önskade från den förra regeringen, att Arbetsförmedlingen
              ska få ett uppdrag att redan från dag ett börja jobba aktivt med
              dessa ungdomar.
            </seg>
            <seg n="d277b53b">
              Vi ser att vi skulle kunna rädda jättemånga ungdomar. Vi skulle
              kunna minska kostnader på den sociala sidan som uppstår när arbetslösa
              ungdomar inte får en aktiv åtgärd. Därför måste också de åtgärder
              som sätts in efter tre månader vara aktiva.
            </seg>
            <seg n="b7c82cd0">
              De kan inte gå från passiv sysslolöshet i ensamhet till att gå
              in i en passiv åtgärd tillsammans med andra. Det tycker jag inte
              är meningsfullt, arbetsmarknadsministern. Därför vill jag ändå
              igen ställa frågorna till arbetsmarknadsministern: Vad tänker
              han göra för att Arbetsförmedlingen får det tydliga uppdraget
              att börja arbeta från dag ett, och vilka resurser är man beredd
              att satsa?
            </seg>
            <seg n="d4fff203">
              Vi vet dessutom att om man från statens sida via regeringen inte
              ger mer pengar till kommuner och landsting så kommer fler ungdomar
              än i dag som är sysselsatta inom välfärdsverksamheten att få sluta.
              En hel del har redan fått gå, och en hel del av dem som går på
              timmar och har deltidsanställning kommer att få sluta.
            </seg>
            <seg n="4720d4eb">
              I Örebro kommun kommer ett antal personer som jobbar inom äldreomsorgen
              att få sluta. Många av dem är under 25 år. Det är ungdomar vi
              pratar om. De blir arbetslösa därför att regeringen väljer att
              prioritera skattesänkningar framför att ge pengar till välfärdens
              kärna.
            </seg>
            <seg n="fb4c708f">
              Jag vill också påpeka att i välfärden ingår våra socialförsäkringssystem.
              Även om inte arbetsmarknadsministern och jag delar den uppfattningen,
              fru talman, tycker jag att både sjukförsäkringen och arbetslöshetsförsäkringen
              är en del av välfärden.
            </seg>
            <seg n="7e2f9938">
              De är en del av våra trygghetssystem, och därför ska man inte
              ställa dem mot den andra välfärden. De hänger ihop. Får man inte
              rimlig ersättning i a-kassa kommer man att gå på socialbidrag.
              Det kommer att ta pengar från äldreomsorgen, barnomsorgen och
              skolan.
            </seg>
            <seg n="759bc973">
              Varför vill inte denna regering satsa på ungdomar och ge mer
              pengar till kommuner och landsting? Det är min andra fråga, fru
              talman. Jag hoppas att få svar i det här inlägget. Ministern har
              i varje fall några minuter längre talartid än jag har.
            </seg>
          </u>
          <note type="speaker" n="be599d4f">
            Anf. 105 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-53" n="4713e0cc">
            <seg n="ed8aef46">
              Fru talman! Låt oss vara överens om att ungdomsarbetslösheten
              är vår tids stora gissel. Det har varit så under alltför lång
              tid.
            </seg>
            <seg n="164677d0">
              Det är precis som Eva-Lena Jansson sade i snitt betydligt kortare
              tid i arbetslöshet när man är ung. Men när konjunkturen ser ut
              som den gör är det nu många unga som slås ut just nu på grund
              av turordningskretsar och annat.
            </seg>
            <seg n="a2deef8e">
              Risken är att vi hamnar i ett läge som är lite grann påminnande
              om 90-talet där många ungdomar fastnar i ett utanförskap och aldrig
              kommer tillbaka. Det måste vi undvika till snudd på varje pris,
              höll jag på att säga. Det får inte återupprepas.
            </seg>
            <seg n="74bf1a83">
              Jag frågade min danske kollega. Sverige ligger bland de sämsta
              länderna, och Danmark hör till de allra bästa i EU när det gäller
              ungdomsarbetslöshet. Jag frågade honom: Vad är ert recept? Hur
              gjorde ni? Kan vi dra några lärdomar?
            </seg>
            <seg n="55898c31">
              Han tittade på mig och sade: Ni måste ju halvera a-kassan för
              ungdomar. Det var det vi gjorde. Det var ju en jättebra idé! Nej,
              sade jag, det tänker vi inte göra. Då får vi jobba med andra saker.
            </seg>
            <seg n="1af3c6a5">
              Det jag tror är väldigt viktigt är att titta över: Vilka är de
              som kommer ut i arbetslöshet? Vilka är de ungdomarna? Hur ser
              de ut? Vad har de för erfarenheter och kompetenser?
            </seg>
            <seg n="232aa755">
              Vi konstaterar raskt att av till exempel de ungdomar som finns
              i jobbgarantin för unga är var femte utan färdig gymnasiekompetens.
              Det är väl ett utmärkt tillfälle att förstärka den och ge dem
              möjligheter när det nu är sämre tider att komplettera sin utbildning.
            </seg>
            <seg n="fee9b452">
              När man pratar med många av de ungdomar som nu blir arbetslösa
              säger de: Jag tänker passa på att plugga nu. Det är en bra idé
              att göra det. Ur det perspektivet är investeringar och satsningar
              i utbildningssystemet väldigt viktiga och bra. De är viktiga ur
              det korta krisperspektivet. Men de är också viktiga som en investering
              långsiktigt för framtiden. Jag skulle vilja säga att utbildningspolitikens
              vikt ökar.
            </seg>
            <seg n="ea2e8e2b">
              Det andra är naturligtvis, och den bedömningen kan jag dela med
              Eva-Lena Jansson och också Jennie Nilsson, att tidiga insatser
              är viktigt. Men det ska ställas i relation till att ungdomar har
              kortare tid i arbetslöshet. Det gör att jag inte tror att det
              är riktigt rimligt att de får en insats från första dagen.
            </seg>
            <seg n="9ba68f58">
              Det första som händer är att de ska möta sin coach. De ska få
              hjälp att gå igenom och titta: Hur ser min kompetensprofil ut?
              Hur kan jag komplettera den? De kan få råd och hjälp att söka
              vidare och söka in på gymnasium, yrkesvux, komvux eller vad det
              nu kan vara. Men det handlar också om att skriva ett cv och få
              en kontakt.
            </seg>
            <seg n="279a0cb9">
              Däremot tror jag att det är viktigt, och jag skulle inget hellre
              vilja än att göra det möjligt, att få insatser tidigare i jobbgarantin
              för unga. Det är någonting som jag definitivt prioriterar för
              framtiden. Jag hoppas att Eva-Lena Jansson känner att det åtminstone
              är ett delsvar, även om jag utgår från att du inte är riktigt
              nöjd. Det är åtminstone det jag skulle jobba för.
            </seg>
            <seg n="692435dd">
              När det gäller uppdelningen är det viktigt att konstatera att
              vi inte försöker att lösa allt i arbetsmarknadspolitiken, utan
              även utbildningspolitiken är viktig. Det är utbildningssystemet
              som ska ta hand om de längre utbildningarna medan vi kan göra
              kortare insatser i arbetsmarknadspolitiken. Det handlar om praktiskt
              kompetensutveckling, praktik och annat för att göra det lättare
              att kunna komma tillbaka. Jag tror att vi behöver båda. Jag är
              dessutom övertygad om att vi behöver coacher som i tidigare skeden
              kan hjälpa till, peka rätt och hjälpa dessa ungdomar att komma
              rätt.
            </seg>
            <seg n="b3c46ab5">
              Jag tycker att detta är en väldigt bra diskussion. Det är kanske
              den viktigaste interpellationsdebatten i dag, om jag får säga
              så. Ungdomsarbetslösheten är vår stora gemensamma och svåraste
              politiska fråga. Hur kan vi bättre komma till rätta med den så
              att fler ungdomar får möjlighet att snabbare komma in på arbetsmarknaden?
            </seg>
          </u>
          <note type="speaker" n="de44a378">
            Anf. 106 JENNIE NILSSON (s):
          </note>
          <u who="jennie_nilsson_5844ea" xml:id="i-fcd9f7ac3b28ba9d-2" n="cf46a67b">
            <seg n="1f36b4ce">
              Fru talman! Jag kan inte annat än att dela Littorins sista ord.
              Detta är en väldigt viktig debatt. Jag vet inte om det är den
              viktigaste, eftersom jag inte har lyssnat på alla. Men den är
              oerhört viktig.
            </seg>
            <seg n="922e95c8">
              Det finns några avslutande saker som jag ändå vill säga. En sak
              är att ministern har val att göra. Jag hoppas att han när han
              gör de valen för framtiden, utifrån den situation som nu är, lyssnar
              på den kritik som framförts mot de åtgärder som finns.
            </seg>
            <seg n="d95d857c">
              Om han inte vill lyssna på kritiken från mig som socialdemokrat
              kan jag ha respekt för det. Det ligger väl i sakens natur. Men
              lyssna då på den kritik som kommer från oberoende experter på
              området, från arbetsförmedlarna ute i landet och utifrån de senaste
              rönen från forskningen om dessa frågor!
            </seg>
            <seg n="a145863c">
              Gör analyser utifrån de utvärderingar som görs av den politik
              som nu förs, och gör det snabbt! Vi har inte tid att vänta och
              låta dessa ungdomar betala priset för att man inte vill se det
              som alla andra ser.
            </seg>
            <seg n="dbd4d05e">
              Jag delar ministerns uppfattning att mycket av detta kommer att
              handla om utbildning. Det kommer att krävas utbildningsinsatser
              både genom arbetsmarknadspolitiken och givetvis genom det traditionella
              ordinarie utbildningsväsendet. Problemet är om man försöker bolla
              detta mellan sig och varken arbetsmarknadsministern eller utbildningsministern
              vill ta ansvar för de unga i den här situationen.
            </seg>
            <seg n="963c5b35">
              Jag kan bry mig ganska lite om vem som faktiskt anordnar det.
              Men faktum är att det just nu finns betydligt mindre pengar och
              resurser i systemet i en brinnande lågkonjunktur än vad det fanns
              år 2006 när ni tillträdde regeringsmakten. Det blir ett väldigt
              fattigt argument.
            </seg>
          </u>
          <note type="speaker" n="dc5f132f">
            Anf. 107 EVA-LENA JANSSON (s):
          </note>
          <u who="eva-lena_jansson_29fd87" xml:id="i-77c10910fd57f118-4" n="1c8a4f9c">
            <seg n="7e462319">
              Fru talman! Politik är både att vilja och att välja. Det har
              Jennie Nilsson varit inne på. Det är viktigt att satsa på ungdomar.
              Jag tror att de som har jobbat med arbetslösa ungdomar är beredda
              att hålla med. Man kan se effekter ute i kommuner så fort kommuner
              och Arbetsförmedlingen har arbetat tillsammans aktivt med ungdomar
              och att det har gett resultat.
            </seg>
            <seg n="10e7c47c">
              Jag känner inte till de resultat som finns i Danmark. Vad jag
              vet är att när man tidigare har slagit ut ungdomar från arbetslöshetsförsäkringen
              har de också försvunnit från statistiken. Jag tror inte riktigt
              att det är vad vi vill göra. Jag tror inte att vi vill gömma ungdomar
              och låtsas som att de inte är arbetslösa bara för att de inte
              får ersättning.
            </seg>
            <seg n="548c58f9">
              Jag tycker att det är viktigt att satsa på kommuner och landsting
              så att de slipper säga upp arbetslösa ungdomar så att det blir
              fler ungdomar som står utan jobb. Då behövs det pengar dit. Vi
              socialdemokrater har tillsammans med Vänsterpartiet och Miljöpartiet
              presenterat ett program för att satsa på ungdomar när det gäller
              yrkesvägledning, utbildning och arbetsmarknadspolitik.
            </seg>
            <seg n="49f96e5d">
              Jag hoppas att regeringen väljer att lyssna till oppositionen.
              Det har inte varit stora öron, fru talman, från regeringen hittills
              när det gäller att lyssna på oppositionen. Men det har funnits
              fler. Det finns opolitiska fackförbund som ST som också kritiserar
              regeringen. Jag hoppas att man kan lyssna på dem.
            </seg>
            <seg n="77d78f93">
              Om regeringen inte satsar på ungdomarna nu i denna lågkonjunktur
              kommer den att bli svaret skyldig när det gäller varför man valde
              att inte göra någonting när man faktiskt kunde göra någonting.
              Regeringen hänvisar i stället till en budget som togs i september
              2008, när jobbkrisen inte var känd. Varför valde man inte att
              satsa där man faktiskt kunde göra någonting själv, där man själv
              förfogade över alla verktyg? Det handlar om Sveriges kommuner
              och landsting, där man i dag aktivt kan vara med och bidra till
              att fler ungdomar kan stanna kvar på arbetsmarknaden.
            </seg>
            <seg n="2aff7f44">
              Fru talman! Jag hoppas att regeringen ska lyssna på oss, även
              om jag inte är så hoppfull som jag borde vara.
            </seg>
          </u>
          <note type="speaker" n="a6525e81">
            Anf. 108 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-54" n="4713e0cc">
            <seg n="c8cfeea1">
              Fru talman! När det gäller kommuner och landsting pågår nu en
              budgetprocess. Vi får därför anledning att återkomma till det
              framöver.
            </seg>
            <seg n="adbd1a29">
              Jennie Nilsson säger att det finns val att göra. Ja, det är precis
              på det sättet. Det val vi har gjort är att sänka kostnaderna för
              att anställa ungdomar med 20 miljarder. Det har vi valt framför
              förändrad arbetsrätt eller sänkta ingångslöner. Det är ett aktivt
              val att göra det billigare att anställa ungdomar. Jag tycker att
              det skulle vara trevligt att höra Socialdemokraternas argument
              för att det är en dålig idé att göra det billigare att ha ungdomar
              anställda.
            </seg>
            <seg n="7e9f5edc">
              Det andra valet vi har gjort är att vi tror att just coachning,
              utbildning och tidigare insatser för ungdomar som riskerar att
              bli långtidsarbetslösa är en bra idé. Det är bland annat därför
              vi har lagt 4 miljarder extra på arbetsmarknadspolitiska insatser
              i år och knappt 2 miljarder extra på utbildningssystemet. Det
              visar att vi sätter handling efter orden.
            </seg>
            <seg n="8dfcbb5b">
              Ingen av oss vet om det kommer att förändra den strukturella
              ungdomsarbetslösheten i Sverige i decennierna framöver och om
              det räcker. Det kan behöva göras ytterligare saker. Den diskussionen
              hoppas jag kommer att vara levande inte bara i den här plenisalen
              utan också på många andra ställen. Vi kan gemensamt vara överens
              om att den strukturella ungdomsarbetslösheten i Sverige är på
              tok för hög både under högkonjunktur och lågkonjunktur och oavsett
              regering. Det tror jag att vi i grunden är överens om. Vi kan
              inte förlora en ungdomsgeneration till. Det har vi inte råd med.
              Glad påsk!
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="f266f057">
            19 § Svar på interpellation 2008/09:414 om bristyrken
          </note>
          <note type="speaker" n="e3f9481a">
            Anf. 109 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-55" n="4713e0cc">
            <seg n="b5a3e89e">
              Fru talman! Jennie Nilsson har frågat mig på vilket sätt jag
              avser att vidta åtgärder för att rusta de arbetslösa för att kunna
              matcha de bristyrken som finns i dag och i nära framtid.
            </seg>
            <seg n="dac3a066">
              Regeringen har genomfört en rad satsningar för att människor
              ska kunna förnya och fördjupa sina kunskaper så att de står bättre
              rustade på arbetsmarknaden.
            </seg>
            <seg n="c9f3f8d5">
              Inom arbetsmarknadspolitiken finns det ett antal insatser som
              kan bidra till att arbetslösa stärker sin ställning på arbetsmarknaden.
              Det är allt från rehabiliteringsinsatser till möjligheten att
              få praktisk erfarenhet från arbetsplatser genom olika former av
              arbetspraktik. Insatserna ska fungera som ett smörjmedel på arbetsmarknaden.
            </seg>
            <seg n="0702bd12">
              Det reguljära utbildningssystemet har en viktig roll när det
              gäller att mildra effekten av ökad arbetslöshet. För att öka möjligheterna
              till utbildning för personer som behöver höja sin utbildningsnivå
              eller har behov av att ändra yrkesbana har det reguljära utbildningssystemet
              därför tillförts ytterligare resurser. Det innebär såväl fler
              platser i yrkesinriktad gymnasial vuxenutbildning (yrkesvux) som
              i eftergymnasial yrkesutbildning inom yrkeshögskolan.
            </seg>
            <seg n="002dace7">
              Yrkesutbildningarnas inriktning styrs av marknadens behov och
              anpassas efter förändringar på arbetsmarknaden. Arbetslösa över
              25 år kommer i år och nästa år att ges möjlighet att få studiemedel
              med den högre bidragsnivån vid studier inom yrkesvux.
            </seg>
            <seg n="71296047">
              Regeringen avser att under våren lämna en proposition till riksdagen
              om en ny gymnasieskola. Tanken är att den framtida gymnasiala
              yrkesutbildningen ska vara bättre anpassad till arbetsmarknadens
              behov och fördjupa ungdomarnas yrkeskunskaper. Därigenom underlättas
              ungdomars möjligheter att etablera sig på arbetsmarknaden.
            </seg>
            <seg n="0d923a4f">
              Sammanfattningsvis finns det 2009 och framåt goda möjligheter
              för arbetslösa att stärka sin ställning på arbetsmarknaden och
              för arbetsgivare att få arbetskraft med rätt kompetens.
            </seg>
          </u>
          <note type="speaker" n="bba0c942">
            Anf. 110 JENNIE NILSSON (s):
          </note>
          <u who="jennie_nilsson_5844ea" xml:id="i-fcd9f7ac3b28ba9d-3" n="cf46a67b">
            <seg n="7a71ac7b">
              Fru talman! I någon mening blir det här en förlängning på den
              debatt vi hade alldeles nyss. Jag skulle hemskt gärna vilja att
              man kopplade ihop de här frågorna på ett betydligt tydligare sätt
              än man har gjort så här långt.
            </seg>
            <seg n="d81bdf6f">
              Jag ska kommentera lite grann av det som ministern säger och
              som finns i båda svaren till mig både det som gäller ungdomsarbetslöshet
              och det som gäller bristyrken.
            </seg>
            <seg n="a875b081">
              En av de saker som ministern lyfter fram är att för att öka möjligheterna
              till utbildning för personer som behöver höja sin utbildningsnivå
              eller har behov av att ändra yrkesbana har det reguljära utbildningssystemet
              tillförts ytterligare resurser. Det innebär såväl fler platser
              i yrkesinriktad gymnasial vuxenutbildning, yrkesvux, som i eftergymnasial
              yrkesutbildning inom högskolan.
            </seg>
            <seg n="718729d4">
              Här har jag några påpekanden som jag känner att jag bara måste
              göra även om det möjligtvis är på nivån petigt. Det ena nämnde
              jag tidigare. Det är totalt sett färre platser i vuxenutbildningen
              i dag än det var 2006. Först drog man ned jättemycket och sedan
              lägger man till lite grann. Det är bra, men det är inte tillräckligt.
              Det är dessutom magstarkt att kalla det för en satsning när man
              fortfarande ligger på alldeles för låga nivåer.
            </seg>
            <seg n="49f50df8">
              När det gäller det andra vet jag faktiskt inte riktigt om det
              är en missuppfattning från mig eller från ministern. Man pratar
              om fler platser i yrkeshögskolan. Åtminstone enligt information
              som jag har fått från Utbildningsdepartementet är inte yrkeshögskolan
              en skola, som man skulle kunna tro av namnet. Den innehåller inte
              heller några utbildningsplatser, utan det är en myndighet som
              har till uppgift att säkerställa kvalitet och att fördela platser
              på andra anordnare. Det är väl i och för sig behjärtansvärt och
              bra på alla sätt och vis, men när ministern säger det på det sätt
              som han gör låter det som att det är något nytt och en faktisk
              satsning på unga och ungas utbildningsmöjligheter. Det är det
              inte; det är en myndighet. Detta vill jag ha klarlagt.
            </seg>
            <seg n="b28b5bed">
              Ministern säger sammanfattningsvis att det 2009 finns goda möjligheter
              för arbetslösa att stärka sin ställning på arbetsmarknaden och
              för arbetsgivare att få arbetskraft med rätt kompetens. Därom
              kan vi ju tvista i någon mening, delvis utifrån det som vi redan
              har sagt om att nivåerna trots satsningen är lägre än de var 2006.
              Men det handlar också om att den här våren lämnar de största ungdomskullarna
              i modern historia, sedan 40-talet, gymnasieskolan. De ska ut på
              en arbetsmarknad som redan nu, innan detta sker, ligger på 25
              procents arbetslöshet för gruppen unga.
            </seg>
            <seg n="cc1cba8b">
              Det kommer att innebära att det för att ens behålla den nivå
              på andelen unga som exempelvis studerar vidare på högskola behövs
              fler högskoleplatser, och inte färre, än det fanns tidigare. För
              att kunna möta dessa ungdomars behov av kompletterande utbildningar
              och arbetsmarknadsutbildningar på vilket område man än tittar
              på behövs det mer insatser och fler platser, och inte färre, än
              tidigare.
            </seg>
            <seg n="33828bd4">
              När man diskuterar de här frågorna förstår jag att ministern
              måste tycka att det i någon mening känns nedtryckande i skorna
              att stå här en hel dag och bara prata om elände med anledning
              av lågkonjunktur och finanskris. Det blir lätt så. Interpellationer
              är till för att vi i oppositionen ska fråga er om er tjänsteutövning
              och de åtgärder ni vidtar, och dem gillar inte vi. Det innebär
              inte att det inte finns saker och ting som man faktiskt skulle
              kunna göra.
            </seg>
            <seg n="8756f869">
              Någon gång ibland kan man göra på ett annat sätt, och i mitt
              nästa inlägg tänker jag försöka prata om vad man kan göra. Vad
              finns det för saker och ting som man faktiskt skulle kunna göra
              för att få framtiden att se mer ljus ut? Politik handlar givetvis
              om att ta ansvar för det man gör men också, och väldigt mycket,
              om att skapa framtidstro och visa på möjligheter. Det hoppas jag
              att vi kanske ska kunna utväxla fyra gånger fyra minuter om alldeles
              strax.
            </seg>
          </u>
          <note type="speaker" n="b233d42e">
            Anf. 111 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-56" n="4713e0cc">
            <seg n="c3b94e26">
              Fru talman! Jag måste erkänna att jag gillar Jennie Nilsson och
              den grundläggande inställningen framtidstro och möjligheter och
              att man stundtals kan gå över partigränser och fundera över vad
              vi kan göra. Vad är det som är mest effektivt? Och fungerar det?
              Jag ser fram emot det; det ska bli väldigt spännande.
            </seg>
            <seg n="1af4a674">
              Vi är säkert överens om att utbildning är bra. Det är en lätt
              börda att bära både för den enskilde och för samhället i stort
              sett. Om vi inte vill bli ett land med låglönekonkurrens som konkurrerar
              med låglöneländer i Asien och så vidare är det utbildning, utbildningskvalitet
              och forskning och utveckling som är den väg framåt som vi alla
              söker. Det tror jag att vi är helt överens om.
            </seg>
            <seg n="73c4794b">
              Jag tror också att vi kan vara överens om att det inte riktigt
              har funkat tidigare inte tillräckligt bra åtminstone. Om man tittar
              på till exempel sambandet mellan arbetslöshet och lediga platser
              det som i forskningen kallas för Beveridgekurvan ser man att Sverige
              har rört sig i fel riktning under ganska lång tid. Vi har haft
              många lediga jobb och samtidigt många arbetssökande och arbetslösa.
              Det är naturligtvis ett tecken på att den här matchningen inte
              riktigt funkar. Det finns säkert många skäl till det, men ett
              av skälen har varit att utbildningssystemet inte riktigt har varit
              anpassat efter arbetsmarknadens behov. Det tror inte jag att man
              kan lösa alldeles snabbt och enkelt, utan det är naturligtvis
              en långsiktig process med olika typer av åtgärder som vidtas efterhand.
            </seg>
            <seg n="387b0596">
              Om man ska ta några anekdotiska erfarenheter kan man till exempel
              komma ihåg ett radioprogram för något år sedan. Där intervjuades
              en ung kvinna som var den första i sin släkt som hade gått en
              högre utbildning. Hon berättade att hon hade blivit lockad till
              en, som hon tyckte, spännande och kul medieutbildning någonstans
              i Mellansverige. Hon hade investerat tre år och ett par hundra
              tusen i studielån och kom rakt ut i arbetslöshet även i högkonjunkturen.
              Hon kände sig förstås trippellurad: lurad på pengarna, lurad på
              tiden och lurad på jobbmöjligheterna. Det är klart att det för
              den enskilda personen är en fruktansvärt irriterande, besvärlig
              och jobbig situation.
            </seg>
            <seg n="48927451">
              När vi har diskuterat arbetskraftsbrist och bristyrken här tidigare,
              när det var högkonjunktur, kunde man peka på ett antal spår som
              vi borde göra mer i. Det skulle till exempel vara olika typer
              av yrkesutbildningar. Vi saknade då, och kommer säkert att sakna
              om några år igen, personer med kvalificerad yrkesutbildning: CNC-operatörer,
              verkstadsmekaniker, finmekaniker, svetsare och liknande. Det är,
              trots dessa tider, fortfarande ganska svårt att få tag på svetsare.
            </seg>
            <seg n="8f60e827">
              Detta är alltså något som är väldigt viktigt. Där kan man bygga
              på de olika typer av företagsgymnasier och annat som redan finns
              och där parterna också samarbetar bra för att få dem att fungera
              bättre.
            </seg>
            <seg n="00cc2420">
              När det gäller yrkeshögskolan är det korrekt att den inrättas
              den 1 juli i år och syftar till att säkerställa behov av eftergymnasiala
              yrkesutbildningar, att statens stöd för dessa utbildningar fördelas
              effektivt och att de håller hög kvalitet. På det sättet är det
              viktigt. I den ursprungliga budgeten var det däremot färre platser.
              Nu har vi lagt till så att det blir fler platser. Detta kommer
              som sagt i gång under sommaren, med utbildningar i höst.
            </seg>
            <seg n="18ff2a12">
              När det gäller högskolestudier finns det just nu 10 000 lediga
              högskoleplatser. Där har vi via Utbildningsdepartementet uppdragit
              åt högskolorna att kunna vara mer flexibla vid fördelningen av
              de här platserna över landet. När jag var i Eskilstuna på Volvo
              berättade man för mig att Mälardalens högskola har varit väldigt
              bra på att få nya platser för att delvis tillgodose en del av
              det ökade behov man såg där.
            </seg>
            <seg n="bcd8e51a">
              Slutsatsen är att det inte finns någon enkel åtgärd som löser
              problemen. Det är många saker som behöver göras för att koppla
              utbildningssystemet närmare arbetsmarknaden.
            </seg>
          </u>
          <note type="speaker" n="ebe6188d">
            Anf. 112 JENNIE NILSSON (s):
          </note>
          <u who="jennie_nilsson_5844ea" xml:id="i-fcd9f7ac3b28ba9d-4" n="cf46a67b">
            <seg n="19202a57">
              Fru talman! Det är många saker som måste göras, och ni behöver
              komma i gång med dem nu. Vårt dilemma är att vi inte äger makten.
              Det gör ni.
            </seg>
            <seg n="d99d99d0">
              Ministern nämner den situation som vi har haft på svensk arbetsmarknad.
              Jag vet också att jag har haft någon debatt med ministern tidigare
              om att vi hade förhållandevis många långtidsarbetslösa unga mitt
              under brinnande högkonjunktur samtidigt som exempelvis Svenskt
              Näringsliv hösten 2007 rapporterade 90 000 misslyckade rekryteringar.
              Som skäl för detta uppgav man i huvudsak att man inte hittade
              sökande med rätt kompetens eller utbildning.
            </seg>
            <seg n="13678187">
              Varför nämner jag det nu när vi har ett helt annat läge? Är det
              inte irrelevant? Nej, jag anser inte att det är det, för det borde
              ha funnits en framförhållning och en insikt hos den ansvariga
              regeringen redan under högkonjunkturen att säkerställa att näringslivet
              kan få tillräcklig tillgång på nyckelkompetens som säkerställer
              att man kan utveckla sina företag, att man kan växa och få tillväxt
              och så vidare.
            </seg>
            <seg n="fc96c9bb">
              Jag tror bestämt att vi lider av det nu. Att nedgången delvis
              går så snabbt nu beror på att man inte levererade då.
            </seg>
            <seg n="c0d75b7b">
              Det är ett problem. Ett annat problem är att man nu, mitt under
              brinnande lågkonjunktur, fortfarande inte har något tydligt och
              starkt fokus på att identifiera vilka bristyrken som finns i dag,
              för trots att vi pratar om att människor är arbetslösa, att det
              anmäls färre lediga jobb, att det varslas och så vidare, är det
              fortfarande så att man anställer på svensk arbetsmarknad. Det
              är fortfarande så att näringslivet har problem med att hitta vissa
              funktioner som det inte finns tillräcklig tillgång på. Detta beror
              delvis på att utbildningssystemet, precis som ministern säger,
              inte på ett tillräckligt bra sätt har matchat de behov som näringslivet
              har. Här är det jättebra att man kommer med en proposition som
              kan ge en bättre synkning mellan skolan och näringslivets behov.
            </seg>
            <seg n="1f2379c9">
              Det jag inte förstår i det är bara att detta sade vi redan på
              vår tid. Det här är inte något nytt problem utan ett problem som
              vi identifierade för ganska många år sedan. Med anledning av detta
              tillsatte vi också en utredning som skulle se över gymnasieskolan
              och komma med ett förslag som levererade just detta. Den stoppade
              regeringen och tillsatte en ny utredning med samma direktiv. Resultatet
              har bara blivit att man tre år in i sitt regeringsinnehav inte
              har kunnat leverera någonting.
            </seg>
            <seg n="da4dab01">
              Jag förstår inte hur man tänker i det läget. Låt oss vara överens
              om vissa saker, men gör inte det till politik! Det finns tillräckligt
              mycket som vi faktiskt inte är överens om som vi kan bråka om.
            </seg>
            <seg n="3823fe3e">
              Det finns jobb att söka i dag, men det jag framför allt tycker
              att jag saknar i det regeringen kommunicerar utåt är en identifiering
              av var vi tror att de nya jobben kommer. Ingen av oss tror väl
              att det här är ett permanent läge; det hoppas jag åtminstone inte
              att vi tror. Vi tror att det kommer att vända, och var tror vi
              då att de nya jobben kommer?
            </seg>
            <seg n="3c866e70">
              Vi vet exempelvis att jobben kommer inom vårdsektorn, inom den
              offentliga sektorn. I början på 2000-talet presenterades en rapport
              som visade att 40 procent av alla inom kommuner och landsting
              kommer att gå i pension någon gång mellan 2010 och 2015. Här kommer
              det att behövas jättemycket arbetskraft. Ett bra tillfälle hade
              varit att nu erbjuda arbetslösa unga och andra arbetslösa människor
              att rusta sig för att kunna ta dessa jobb, exempelvis genom generationsväxlingsinsatser
              eller utbildningsinsatser.
            </seg>
            <seg n="eace7c4b">
              Motsvarande saker kan man titta på när det gäller hantverkare,
              verktygsmakare, specialister inom både industri och data och så
              vidare. Här finns ett antal grupper som man skulle kunna satsa
              på.
            </seg>
          </u>
          <note type="speaker" n="03a48d35">
            Anf. 113 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-57" n="4713e0cc">
            <seg n="af48c34d">
              Fru talman! Det är väldigt lätt att hålla med Jennie Nilsson.
              Det måste jag erkänna. Men jag ska säga så här: Jennie Nilsson
              tog upp de 90 000 misslyckade rekryteringar som vi såg Svenskt
              Näringsliv rapportera om. Vilket slöseri! Det kan vi vara överens
              om. Det var 90 000 jobb som inte kom till som skulle ha kunnat
              komma till. Det är klart att man inte kan vara nöjd över det.
              Problemet är möjligen att de yrkesutbildningar som skulle ha kunnat
              fylla de 90 000 platserna skulle ha satts i gång långt före valet
              för att det skulle ha fått den effekten 2007.
            </seg>
            <seg n="b571daf2">
              Icke desto mindre är jag helt övertygad om att en av de viktigaste
              diskussionspunkterna när vi nu går in för det som blev ett icke-toppmöte
              men som kommer att bli någon typ av stort möte i EU den 7 maj
              som ordförandeskapet har tagit initiativ till, och den förkonferens
              som kommer att vara i Helsingfors i kommissionens regi den 20
              april, kommer att vara just precis det som Jennie Nilsson pekar
              på: vår förmåga land för land men också totalt i EU att ha bättre
              prognosmöjligheter över arbetsmarknaden framöver.
            </seg>
            <seg n="3390202a">
              Det här är en besvärlig materia. Vi kan naturligtvis ha idéer
              om vilka jobb som inte kommer att finnas om tre år, men vi borde
              ha en mycket bättre gemensam indikation på vilka jobb som i stället
              ska komma till. Jag tror också att det blir en av de viktigaste
              insatserna som vi kan göra gemensamt på EU-nivå för att få bättre
              förståelse för vad vi behöver göra i form av utbildningsinsatser
              och annat. Den uppfattningen delar jag helt och fullt med Jennie
              Nilsson.
            </seg>
            <seg n="42ce00dd">
              Jennie Nilsson pekar också på det som Arbetsförmedlingen brukar
              peka på, nämligen det generationsskifte som kommer på svensk arbetsmarknad
              om några år och naturligtvis möjligheten att vara redo för det.
              Där kan vi ju tydligare se vilka som går i pension och var det
              behövs nya personer som kommer in. Det kan man också räkna på.
            </seg>
            <seg n="2bcff038">
              Ibland förundras man dock lite grann över brister i prognosförmågan.
              Mitt tredje barn skulle födas i augusti, och det var då så dålig
              framförhållning på förlossningsklinikerna i Helsingforssregionerna
              att vi först blev anvisade till Mora eller något i den stilen.
              Då börjar man undra lite grann. Om man har nio månader på sig
              att prognoslägga när förlossningar kommer borde man ha lite större
              framförhållning. Men det är inte alldeles lätt.
            </seg>
            <seg n="2ee5d188">
              Där behöver vi bli mycket bättre. Jag håller helt med om det.
              Vi måste också parallellt med detta naturligtvis strukturera vårt
              utbildningssystem så att det fyller de behov vi med någon trovärdighet
              tror kommer att uppfyllas.
            </seg>
            <seg n="810219fb">
              Ett försök till det är vad jag har försökt att peka på, nämligen
              att nu gå upp i volym och också förbättra möjligheterna för yrkesutbildning
              yrkeshögskolan som kommer i gång i sommar och andra saker som
              syftar till att ha en bättre koppling mellan arbetsmarknaden och
              utbildningssystemet. Där finns det säkert mycket mer att göra
              för att det ska bli bättre.
            </seg>
            <seg n="6e9adeb6">
              En sådan sak som jag personligen och anekdotiskt skulle önska
              kunde ske är att de olika utbildningsanordnarna blir bättre på
              att berätta för sina blivande elever och studenter hur de ska
              lyckas. Tänk om universiteten i sin iver att få studenter också
              kunde berätta för de blivande studenterna att om du går den här
              utbildningen har du si och så många procents chans att få ett
              jobb inom två år efter avslutad utbildning! Den typen av, ska
              jag kalla det för VDN-märkning, av utbildningen har vi inte i
              dag. Det gör att många elever och studenter lockas in i utbildningar
              som låter sexiga, roliga och spännande men som tyvärr inte leder
              till att de får ett jobb i andra ändan. Då riskerar man, precis
              som den unga kvinna som jag berättade om nyss, att känna sig trippellurad:
              på tiden, på pengarna och på möjligheterna att få ett jobb efteråt.
              Där kan vi bli bättre.
            </seg>
            <seg n="86273458">
              Slutsatsen man kan dra tror jag är att långsiktigt upprusta utbildningssystemet
              längs hela dess kedja och vara bättre på att prognostisera. Där
              tror jag säkert att vi kan hjälpas åt.
            </seg>
          </u>
          <note type="speaker" n="96b16908">
            Anf. 114 JENNIE NILSSON (s):
          </note>
          <u who="jennie_nilsson_5844ea" xml:id="i-fcd9f7ac3b28ba9d-5" n="cf46a67b">
            <seg n="979cd4c0">
              Fru talman! Jag kan dela synpunkterna när det gäller prognoser.
              Jag har också anekdoter från den tid jag satt i exempelvis barn-
              och utbildningsnämnden hemma om hur svårt det är att ha rätt antal
              förskoleplatser på rätt ställe och så vidare. Visst är det ett
              problem.
            </seg>
            <seg n="a9e3f2db">
              Sedan får man ändå fakta på hur någonting ser ut och måste i
              någon mening förhålla sig till en verklighet och inte till en
              prognos. Just nu är det så att det finns ansökningar till dubbelt
              så många KY-platser som regeringen har anslagit medel till, trots
              att vi här och nu är jätteöverens om att det är precis den typen
              av åtgärder som man bör satsa på för arbetslösa unga eller kanske
              ännu hellre för arbetslösa 55-plus. De som kommer ut från industrier
              där de har arbetat i 30 år och ska försöka hitta ett nytt jobb
              tror jag kommer att bli ett ännu större problem. De kommer att
              behöva rustas för att kunna ta de nya jobben.
            </seg>
            <seg n="586f7f4a">
              Vad kan man göra och vad bör man göra? Det här handlar ju inte
              om att sätta sprätt på pengarna. Det är en kommentar som både
              ministern och hans ministerkolleger ibland använder. Man hänvisar
              till att vi tror att vi har sedelpressar eller annat och så försöker
              man raljera över våra förslag. Det gör mig pissed, rent ut sagt.
              Arbetslöshet kostar pengar. Det vet ministern och det vet jag.
              Här finns inte valet om man ska använda skattebetalarnas pengar
              utan hur man ska använda dem.
            </seg>
            <seg n="77dad060">
              Det kloka att göra är att rusta för framtiden. Det är att investera
              i företagande, i människor, i utbildning och i omställning. Det
              handlar om att investera i praktik, arbetslivserfarenhet och bristyrkesutbildningar.
              Det handlar om att möta en generationsväxling och identifiera
              bristyrkena. Låt oss tillsammans vara överens om att det är rätt
              väg att gå och börja leverera.
            </seg>
          </u>
          <note type="speaker" n="25b570d5">
            Anf. 115 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-58" n="4713e0cc">
            <seg n="7bb8f561">
              Fru talman! Det är lätt att vara överens. Det måste jag erkänna.
              Om jag fick välja skulle jag naturligtvis hellre, av precis de
              skäl som Jennie Nilsson anför, lägga mer resurser på utbildning,
              KY-platser till exempel, och forskning och utveckling än på att
              kanske höja taket i a-kassan eller sänka avgifterna. Utbildning
              är någonstans alltid bra för en ekonomi, men det är klart att
              det nu är både konjunkturellt rätt och strukturellt riktigt att
              försöka hantera de här dystra åren genom att förbättra utbildningsnivån
              samtidigt som vi därmed gör oss bättre rustade för att möta en
              uppgång som så småningom naturligtvis kommer.
            </seg>
            <seg n="c5e6dcc4">
              Vi kan inte rädda varje enskilt jobb i Sverige, men vi kan jobba
              med att underlätta för varje enskild person att bli återanställbar.
              Det är ju den väg vi borde gå. Jag håller helt med Jennie Nilsson
              i den frågan och får också önska en glad påsk.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="ff024431">
            20 § Svar på interpellation 2008/09:422 om tillsättningen av
            toppchefer på Arbetsförmedlingen
          </note>
          <note type="speaker" n="d01b0c55">
            Anf. 116 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-59" n="4713e0cc">
            <seg n="5c5fa835">
              Fru talman! Sven-Erik Österberg har frågat mig vilka åtgärder
              jag ämnar vidta för att tillse att rekryteringar inom Arbetsförmedlingen
              görs i enlighet med regeringens deklarerade utnämningspolitik
              i fråga om öppenhet samt om jag ämnar vidta några andra åtgärder
              för att säkerställa att rekryteringen av toppchefer inom Arbetsförmedlingen
              sker på ett sätt som överensstämmer med regeringens syn på hur
              chefstillsättningar ska gå till. Sven-Erik Österberg har även
              frågat om jag har informerat mig om generaldirektörens tillvägagångssätt
              vid tillsättningen av de här diskuterade cheferna.
            </seg>
            <seg n="65b6f6a7">
              Låt oss börja med att konstatera att regeringens utnämningspolitik
              avser utnämningar som regeringen fattar beslut om. I det här fallet
              rör frågorna rekryteringen av chefer vid Arbetsförmedlingen, beslut
              som fattas av Arbetsförmedlingens generaldirektör.
            </seg>
            <seg n="5e969b48">
              Jag anser att det är viktigt att Arbetsförmedlingen har kompetenta
              chefer och att myndigheten vid rekryteringen av dessa följer det
              regelverk som finns för statliga anställningar.
            </seg>
            <seg n="3f7ac89e">
              När det gäller staten som arbetsgivare kan jag konstatera att
              den arbetsgivarpolitiska delegeringen inom staten som beslutats
              av riksdagen ligger fast. Enligt denna delegering är det myndigheterna
              som arbetsgivare som har ansvaret för den statliga arbetsgivarpolitiken.
            </seg>
            <seg n="fdb47072">
              Myndigheterna har inom ramen för denna delegering i uppgift att
              anställa, lönesätta, utveckla, motivera och avveckla sin personal.
              Myndigheterna ska säkerställa att kompetens finns för att nå verksamhetens
              mål. När det gäller anställningar i staten ska enligt regeringsformen
              avseende fästas endast vid sakliga grunder, såsom förtjänst och
              skicklighet. Skickligheten ska, enligt lagen om offentlig anställning,
              sättas främst, om det inte finns särskilda skäl för något annat.
              En myndighet som avser att anställa en arbetstagare ska på något
              lämpligt sätt informera om detta så att de som är intresserade
              av anställningen kan anmäla det till myndigheten inom en viss
              tid. Någon information om lediga tjänster behöver dock inte lämnas
              om särskilda skäl talar emot det. Detta framgår av anställningsförordningen.
            </seg>
            <seg n="ff49b246">
              Det arbetsgivarpolitiska ansvaret för rekrytering och anställning
              av personal, det vill säga även chefer vid en myndighet, ligger
              alltså på myndigheten. Regeringen är dock ansvarig för myndighetens
              verksamhet som helhet.
            </seg>
            <seg n="ac5d978f">
              Jag tycker att det är olyckligt om Arbetsförmedlingen inte har
              följt gällande regelverk och utgår från att Arbetsförmedlingen
              i fortsättningen kommer att göra det.
            </seg>
            <seg n="8a82b4d0">
              Avslutningsvis vill jag nämna att jag med anledning av rekryteringen
              av de här diskuterade cheferna har varit i kontakt med generaldirektören
              för Arbetsförmedlingen för att informera mig om hur myndigheten
              arbetar i rekryteringsfrågor.
            </seg>
          </u>
          <note type="speaker" n="9c536521">
            Anf. 117 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-95f3caa1c314d139-0" n="af5e25d6">
            <seg n="d7919c87">
              Fru talman! Tack för svaret, arbetsmarknadsministern! Skälet
              till min interpellation framgår ju väldigt tydligt av frågan.
              Jag kan hålla med om det mesta som står i arbetsmarknadsministerns
              svar, men det är egentligen ändå inte svar på det som jag frågade
              om.
            </seg>
            <seg n="0fc0e1b1">
              Frågan gällde det särskilda tillfälle då Arbetsförmedlingens
              chef Angeles Bermudez-Svankvist, som utsågs till generaldirektör
              den 12 juni 2008, för att tillsätta sina närmaste chefer, utan
              annonsering eller på annat sätt, utsåg medarbetare från den arbetsplats
              där hon tidigare hade varit anställd, alltså hos en tidigare arbetsgivare.
              Det ger ju en signal, tycker jag, om hur man anställer chefer
              i staten som rimmar väldigt illa med hur vi vill att det ska vara.
            </seg>
            <seg n="42b1018b">
              Det är väldigt svårt för mig att tro att just de fyra som generaldirektören
              råkade känna från en tidigare arbetsplats skulle vara de exakt
              mest lämpliga för uppgifterna att vara höga chefer inom Arbetsförmedlingen.
              Jag tror säkert att det kan finnas personer som har minst lika
              goda, kanske till och med bättre, kvalifikationer, men dessa personer
              har inte haft någon chans att anmäla sitt intresse till Arbetsförmedlingen.
              På ett sätt kan man säga att de här personerna internrekryterats
              även om de togs från en tidigare arbetsgivare.
            </seg>
            <seg n="ea48198a">
              Det som jag tycker är lite alarmerande i det här fallet är bland
              annat regeringens eget höga tonläge när det gäller rekrytering
              av personer. Inte minst kritiserade man den förra regeringen under
              förra mandatperioden. Man skulle ha större öppenhet. Det skulle
              vara ansökningsförfarande. Det skulle vara transparent. Det fanns
              till och med väldigt långtgående förslag på hur detta skulle gå
              till om man kom i regeringsställning. Nu har inte det verkställts
              på grund av de orimligheter som de förslagen innebar. Hur det
              skulle gå till hade väl ett inslag av populism vid det tillfället.
            </seg>
            <seg n="f77d738e">
              Nu vet jag mycket väl att det här var de chefer som regeringen
              utser, men samtidigt är det ju viktigt, om man har den ambitionen
              när det gäller att utse sina egna chefer, att cheferna i sin tur
              också står för öppenhet i myndigheterna. Annars rimmar detta fruktansvärt
              illa, skulle jag vilja säga.
            </seg>
            <seg n="8e3b378b">
              Läser man sedan det som stod i tidningen Arbetsmarknaden, där
              de beskrev den nya generaldirektören, kan man se att de skrev
              så här: Angeles Bermudez-Svankvist har alltid argumenterat för
              öppna rekryteringar och såg det som sitt moraliska ansvar att
              söka jobbet som generaldirektör för Arbetsförmedlingen.
            </seg>
            <seg n="fe851594">
              När makten de facto har en öppen rekrytering är det ju vår skyldighet
              som har tyckt så att söka jobbet annars skulle vi ha varit tysta.
            </seg>
            <seg n="31eaea93">
              Hon har stått för en stor öppenhet. När hon själv kommer i chefsställning
              handplockar hon fyra gamla kolleger till toppjobb inom Arbetsförmedlingen.
              Det är ingen öppenhet, transparens eller möjlighet för andra att
              söka tjänsterna något hon själv underströk så varmt när hon sökte
              posten som generaldirektör.
            </seg>
            <seg n="f793ae78">
              Det här är olyckligt. Jag skulle vilja få lite tydligare svar
              av arbetsmarknadsministern. Det skulle vara intressant att få
              refererat jag förstår att det inte går att få ett direkt citat
              vad arbetsmarknadsministern sade till generaldirektören vid samtalet.
              Vad svarade generaldirektören? Tyckte hon att det var bra? Står
              hon upp för det? Eller tycker hon att det var olyckligt och att
              det inte ska upprepas? Jag ger arbetsmarknadsministern möjlighet
              att göra några reflexioner. Det skulle vara intressant för att
              belysa denna fråga, som såg så illa ut när den beskrevs i medierna.
            </seg>
          </u>
          <note type="speaker" n="2fed108f">
            Anf. 118 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-60" n="4713e0cc">
            <seg n="2af8bdfe">
              Fru talman! Jag har ju varken rätt eller möjlighet att döma eller
              avgöra huruvida det gick rätt eller fel till. Den möjligheten
              tillkommer andra. Jag vill återigen påpeka just det Sven-Erik
              Österberg själv tar upp, nämligen att generaldirektören utsågs
              i en öppen rekryteringsprocess. Det var poängen med vår mer öppna
              rekryteringspolitik.
            </seg>
            <seg n="d6c43b58">
              Jag vet att generaldirektören har informerat facket och styrelsen.
              Vad jag sade var i ord och visor ungefär det Sven-Erik Österberg
              sade, nämligen att anställningsförordningen ska följas. Det är
              det regelverk som finns. I den mån det inte har skett ska det
              följas i fortsättningen. Det svar jag fick var i grund och botten
              detsamma, nämligen att det ska följas.
            </seg>
            <seg n="f2a08212">
              Därmed har jag svarat på de frågor som Sven-Erik Österberg har
              tagit upp i sin interpellation. Det är väl självklart att oavsett
              vilken offentlig tjänst det handlar om ska regelverket följas.
              Så enkelt är det.
            </seg>
          </u>
          <note type="speaker" n="1929b091">
            Anf. 119 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-95f3caa1c314d139-1" n="af5e25d6">
            <seg n="9cf455cd">
              Fru talman! När jag intervjuades av TV 4 frågade reportern mig
              vad jag skulle ha gjort om jag hade varit minister. Jag sade då
              att jag skulle ha gett generaldirektören en ordentlig utskällning.
              Det är precis vad som behövs vid ett sådant tillfälle. Det ska
              naturligtvis inte vara ministerstyre i fråga om de anställningarna.
              På den punkten är Littorin och jag fullständigt överens. Det är
              myndighetschefens sak.
            </seg>
            <seg n="a9fdd61e">
              Jag tolkar det så att arbetsmarknadsministern har samma åsikt
              som jag, nämligen att regelverket ska följas. Det ska upprätthållas
              en syn på staten där jag som medborgare och tjänsteman ska känna
              att jag blir sjyst behandlad om jag söker jobb hos staten. Jag
              ska veta att jag får jobbet för att jag har de rätta kvalifikationerna
              och att jag har haft chansen att söka, lägga fram min sak och
              få komma till en anställningsintervju om jag har bedömts som lämplig
              tillsammans med andra kandidater. Det är oerhört viktigt att veta
              att jag blir sjyst behandlad i staten.
            </seg>
            <seg n="6cffdb56">
              I det här fallet kan vi konstatera att det inte var så. Det var
              ett starkt avsteg från det som tydligen både jag och arbetsmarknadsministern
              står för.
            </seg>
            <seg n="b51aca25">
              Generaldirektören svarade att hon tänkte följa regelverket. Varför
              gjorde hon inte det i det här fallet? Vad var skälet till det?
              Varför gjorde man avsteg i det här fallet? Kommer generaldirektören
              vid kommande tillsättningar att följa regelverket så att det inte
              blir en sådan här debatt som inte är bra för regeringen, Arbetsförmedlingens
              generaldirektör eller för myndigheten? Det skapar en signal om
              att det där fungerar på ett sätt som det inte borde göra.
            </seg>
            <seg n="f1b19a5d">
              Det här föranleder en vidare diskussion. Nöjer sig arbetsmarknadsministern
              med att generaldirektören fortsättningsvis ska följa regelverket?
              Är det vad ni kom fram till? Jag vill att arbetsmarknadsministern
              förtydligar det i sitt svar. Det som sker är olyckligt.
            </seg>
            <seg n="a1aa8874">
              Jag har sedan konstaterat andra saker som har kommit fram efter
              det att jag väckte interpellationen. Det gäller bland annat hur
              man reser hit och dit. Det kan man vrida och vända på, men jag
              tror att man kan strunta i detta. Det är viktigt att chefer kan
              röra sig och snabbt komma på plats.
            </seg>
            <seg n="0d847b30">
              Däremot har det kommit fram att Arbetsförmedlingens chef vid
              tillfällen också har tagit på sig föreläsningsuppdrag. Hon har
              blivit ersatt för föredrag under arbetstid. Det hänvisas till
              att det har skett med Arbetsmarknadsdepartementets samtycke. Enligt
              uppgift ska generaldirektören ha erhållit ett arvode om 40 000
              från en föreläsning som skulle ha handlat om Management by love.
              Fanns det ett samtycke om detta? I vilken omfattning ska det kunna
              ske under den ordinarie arbetstiden för Arbetsförmedlingens generaldirektör?
              Det är en ganska pressad myndighet. Spontant kan man tycka att
              chefen borde vara på plats och styra myndigheten så mycket som
              möjligt. På vilket sätt har undantag medgivits, om det vi har
              läst har varit sant?
            </seg>
          </u>
          <note type="speaker" n="ca6bff5f">
            Anf. 120 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-61" n="4713e0cc">
            <seg n="d42c9057">
              Fru talman! Utskällning vi försöker att låta bli att arbeta med
              den sortens arbetsgivarpolitik. Däremot ska vi ha öppna och tydliga
              samtal, och det har vi haft. Inte ens goda intentioner är tillräckliga
              skäl för att, om så var fallet, inte följa regelverket eller dess
              intentioner om öppenhet, tydlighet och så vidare.
            </seg>
            <seg n="30e6e61b">
              I faktisk mening är det så att under tre veckor efter det att
              ett beslut har anslagits finns möjlighet att överklaga. Det har
              inte inkommit något sådant överklagande. I det här fallet är det
              passerat. Men jag tror att av det öppna och tydliga samtalet framgår
              att regelverket ska följas och att det är uppenbart att så kommer
              att bli fallet framöver.
            </seg>
            <seg n="841c9437">
              När det gäller föreläsningsuppdrag är det riktigt att generaldirektören
              till Arbetsmarknadsdepartementets rätts- och expeditionschef har
              anmält bisyssla av en omfattning på tror jag sex föredrag. Föredragen
              var överenskomna när anställningen påbörjades, och hon ansökte
              omedelbart på helt korrekt sätt om att få fullfölja det hon redan
              hade kommit överens om. Men vi har också samtalat om att det nu
              är viktigt att hon fokuserar på huvudgiften, och huvuduppgiften
              är att vara anställd som generaldirektör för Arbetsförmedlingen.
            </seg>
          </u>
          <note type="speaker" n="b1005c6e">
            Anf. 121 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-95f3caa1c314d139-2" n="af5e25d6">
            <seg n="f170ff9b">
              Fru talman! Både Littorin och jag vet att utskällning på ministernivå
              innebär inte att man skriker på varandra utan att man är synnerligen
              tydlig om vad man tycker om en sak det kan inte missförstås av
              den man samtalar med. Jag vet att det sker i en lågmäld ton. Jag
              har själv varit med om det, så jag vet mycket väl hur det går
              till. Jag vet vad jag menar när jag säger så.
            </seg>
            <seg n="94188066">
              Det är bra om arbetsmarknadsministern har haft detta tydliga
              samtal. Ett sådant agerande skadar inte bara myndigheten. Det
              är bra om detta har klarats ut.
            </seg>
            <seg n="8213e79a">
              Jag tackar också för svaret i fråga om bisysslorna. Det är också
              bra att det har framgått av samtalet att Arbetsförmedlingens chef
              i den pressade situation som Arbetsförmedlingen som myndighet
              befinner sig i tar konsekvenserna av detta och minskar på sina
              bisysslor och sänder signalen att det är viktigt att fokusera
              på huvuduppgiften.
            </seg>
            <seg n="53035b32">
              Jag tackar för ett öppet svar och en förklaring på den punkten
              också. Jag förutsätter att vi slipper läsa mer om Arbetsförmedlingen
              när det gäller anställningar och så vidare, utan de ska nu skötas
              på ett korrekt sätt.
            </seg>
          </u>
          <note type="speaker" n="84c1f6c8">
            Anf. 122 Arbetsmarknadsminister SVEN OTTO LITTORIN (m):
          </note>
          <u who="sven_otto_littorin_arbetsmarkna" xml:id="i-5cfa965d15424327-62" n="4713e0cc">
            <seg n="0ec74b21">
              Fru talman! Jag har inte särskilt mycket mer att tillägga annat
              än att önska alla med- och motdebattörer, talmannen och alla medarbetare
              en glad påsk och tack för i dag.
            </seg>
          </u>
          <note n="f8c30d80">
            (SVEN-ERIK ÖSTERBERG (s): Jag instämmer i detta!)
          </note>
          <note n="d08c5870">
            (TREDJE VICE TALMANNEN: Det tackar vi för.)
          </note>
          <note n="c3b57b3f">
            Överläggningen var härmed avslutad.
          </note>
          <note n="05ec9f31">
            21 § Svar på interpellation 2008/09:369 om vidareutbildning av
            obehöriga lärare
          </note>
          <note type="speaker" n="1e2165af">
            Anf. 123 Statsrådet LARS LEIJONBORG (fp):
          </note>
          <u who="anders_borg_finansminist" xml:id="i-5cfa965d15424327-63" n="7946b085">
            <seg n="30d1298a">
              Fru talman! Mats Pertoft har frågat mig när jag avser att redovisa
              finansieringen för fortsatt utbildning av obehöriga lärare.
            </seg>
            <seg n="3949c5d6">
              Det finns många lärare som saknar utbildning för den undervisning
              de i huvudsak bedriver. Det finns också många obehöriga lärare
              som önskar eller behöver komplettera sin utbildning för att få
              lärarbehörighet. Strävan att minska antalet obehöriga lärare i
              skolan är ett av de viktigaste inslagen i regeringens utbildningspolitik.
            </seg>
            <seg n="55dc08cd">
              För att säkra kvaliteten i undervisningen och för att ge erfarna
              lärare som saknar lärarexamen en möjlighet att komplettera sin
              utbildning avsattes medel i budgetpropositionen för 2007 (prop.
              2006/07:1, utg.omr. 16) för ändamålet. Regeringen har avsatt 60
              miljoner kronor per år under 2007, 2008 och 2009 till en utbildningsinsats
              för att minska antalet obehöriga lärare.
            </seg>
            <seg n="c55e0e6b">
              Den satsning som regeringen gjort på vidareutbildning av obehöriga
              lärare har inneburit att ca 750 obehöriga lärare hittills har
              registrerats för att genomgå utbildningen, och under vårterminen
              2009 har ytterligare ca 270 obehöriga lärare påbörjat utbildningen.
              Regeringen har beslutat att de medel som avsatts för utbildningssatsningen
              ska täcka kostnaden för en antagning även under höstterminen 2009.
            </seg>
          </u>
          <note type="speaker" n="d221de0b">
            Anf. 124 MATS PERTOFT (mp):
          </note>
          <u who="mats_pertoft_eb413b" xml:id="i-2533b4f736e2ca60-0" n="39b4c938">
            <seg n="7873f5b1">
              Fru talman! Jag vill tacka för svaret på min interpellation.
            </seg>
            <seg n="c32af992">
              Jag tror att jag delar åsikten med statsrådet om betydelsen av
              den här utbildningen för obehöriga lärare. Det är bra att vi nu
              har fått ett besked. Som av en händelse verkar regeringen ha fattat
              beslut i frågan i går. Det är ett märkligt sammanträffande, och
              en bra tidpunkt för svaret på interpellationen i förhållande till
              regeringsbeslutet.
            </seg>
            <seg n="38267875">
              Det tycker jag är bra. Det kommer att hjälpa, vad jag förstår,
              Umeå universitet och alla andra universitet som anordnar den här
              utbildningen att de får klara besked.
            </seg>
            <seg n="1cef9e1f">
              Det som jag har uppmärksammat när jag har ringt runt och försökt
              skapa klarhet i detta är hur mycket oklarhet som har funnits.
              Från högskolans sida har man förväntat sig ett besked, som verkar
              ha dröjt ganska länge. Jag förstår inte varför.
            </seg>
            <seg n="c6d7578e">
              Det sägs i beslutet att de pengar man har avsatt tidigare även
              kommer att finansiera antagningen höstterminen 2009, som från
              början inte var inbegripen. Då undrar jag: Hur många platser kommer
              att finansieras i höst? Hur mycket pengar finns det över, är inte
              förbrukade?
            </seg>
            <seg n="f0d7f039">
              Jag har förstått att anstormningen inte har varit lika stor som
              man beräknat från början. Däremot har jag också förstått att efterfrågan
              har ökat allteftersom tiden har lidit. Det vore viktigt att veta
              mer konkret: Hur många obehöriga lärare kan påbörja sin utbildning
              under hösten och göra det här vidare?
            </seg>
            <seg n="9c3d487e">
              Vi ska inte heller glömma bort att det här är de lärare som kanske
              är bland de allra viktigaste ute i skolorna. Jag blev lite förvånad
              när jag kom ut i verkligheten på skolorna. De här lärarna har
              varit ute och har dessutom fått vitsord av sina rektorer. De är
              alltså verkligen klass A-lärare, som behöver få sin behörighet
              vidimerad och få klartecken att de har kompetensen att göra det
              som de redan gör. Det är extra viktigt att vi tar till vara dessa
              krafter nu när vi vet att det är så stora pensionsavgångar i skolorna
              och det behövs fler utbildade lärare.
            </seg>
            <seg n="81ea3bf6">
              Det är ett bra beslut. Jag välkomnar att regeringen har fattat
              beslut om det här och att frågetecknen är borta. Men frågan är:
              Hur mycket pengar finns kvar, och hur många platser blir det i
              framtiden?
            </seg>
          </u>
          <note type="speaker" n="f8bc6fdb">
            Anf. 125 Statsrådet LARS LEIJONBORG (fp):
          </note>
          <u who="anders_borg_finansminist" xml:id="i-5cfa965d15424327-64" n="7946b085">
            <seg n="ebcd6b12">
              Fru talman! Jag kan börja med att instämma i Mats Pertofts skildring
              av den här gruppen. Det gäller alltså människor som är erfarna
              lärare och som med egna uppoffringar vill se till att de blir
              ännu bättre lärare. Vi ska verkligen vara tacksamma mot dem och
              måna om dem. Särskilt om man har den utgångspunkt som jag angav
              här, att man är bekymrad över att vi har så mycket obehöriga lärare,
              ska vi vara tacksamma för att lärare som nu är verksamma vill
              se till att de blir behöriga. Vi klarar oss inte utan denna grupp.
              Med de rekryteringsproblem vi har till lärarutbildningen är det
              nödvändigt att den här gruppen stannar i skolan.
            </seg>
            <seg n="b669628e">
              Det är också riktigt, som Mats Pertoft säger, att efterfrågan
              hittills inte har matchat det belopp vi har avsatt. Det finns
              ett betydande belopp kvar. Svaret på frågan hur många som kan
              tas emot är att jag är övertygad om att alla som vill har möjlighet
              att gå. Jag säger alla som vill, men det sker också ett urval
              på det sättet att de som gör antagningen gör en bedömning av huruvida
              utbildningen räcker till för att göra personen i fråga behörig.
              Där faller några bort då man menar att tiden inte räcker till.
              Men jag är övertygad om att den grupp som kvarstår kommer att
              kunna tas emot i sin helhet.
            </seg>
            <seg n="7f544e17">
              Tyvärr är det väl så att inte ens med den här extra antagningen
              kommer de avsatta 60 miljonerna att förbrukas. Det är möjligt
              att min kollega Anders Borg inte skulle gilla uttryckssättet att
              jag beklagar att offentliga medel inte förbrukas. Men jag menar
              att det här ändamålet är väldigt viktigt. Om man brinner för kvalitet
              i skolan, som hela regeringen gör, är det helt rätt tänkt att
              lärare som är verksamma men vill skaffa sig en bättre utbildning
              får möjlighet att göra det.
            </seg>
            <seg n="a2df0903">
              Jag tyckte själv att det var mycket bra att det här beslutet
              fattades i går, före den här debatten, så att jag kunde ge detta
              besked. Det var dock inte orsaken till att svaret blev något försenat,
              utan det hade andra grunder. Men ibland kan ju tillfälligheter
              sammanfalla.
            </seg>
            <seg n="e627e9b6">
              Nu är vi, som sagt, i ett läge att administratörerna vid Umeå
              universitet och hela Lärarsverige har fått beskedet att sökande
              är hjärtligt välkomna att söka också till i höst. Eftersom den
              här utbildningen är tvåårig på halvtid innebär det att fram till
              2011 kommer det att vara personer i den här verksamheten.
            </seg>
            <seg n="17abf643">
              Därefter förutsätter jag att den här insatsen måste växlas över
              till en mer permanent verksamhet. Jag är övertygad om att under
              åratal framåt, med de ambitioner vi har med lärarlegitimation
              och att pressa ned antalet obehöriga, kommer det här behovet att
              kvarstå. Det här får ses som en inledning till en sådan satsning.
            </seg>
          </u>
          <note type="speaker" n="64d48b29">
            Anf. 126 MATS PERTOFT (mp):
          </note>
          <u who="mats_pertoft_eb413b" xml:id="i-2533b4f736e2ca60-1" n="39b4c938">
            <seg n="5e0ec3c7">
              Fru talman! Tack, statsrådet, för det positiva svaret, där vi
              verkar vara väldigt överens!
            </seg>
            <seg n="d9ce38f4">
              Däremot undrar jag när jag lyssnar på statsrådet hur man går
              vidare. Vi är överens om att vi måste ta till vara dessa lärare
              som är ytterst kompetenta men saknar behörigheten. Är statsrådet
              då beredd att till exempel ta till extra åtgärder för att locka
              fler?
            </seg>
            <seg n="94019d7e">
              När jag har pratat med Umeå universitet har de sagt att man egentligen
              skulle behöva en längre utbildning på 90 poäng i stället för 60
              poäng. Om jag minns rätt har vi debatterat den frågan tidigare.
              Det kan annars vara svårt att få lärarnas erfarenheter att passa
              in i de krav som man ställer från högskolan.
            </seg>
            <seg n="a2931755">
              Det som statsrådet lyfter upp om att permanenta är också intressant.
              Ja, vi är helt överens. Jag tycker att det är en väldigt bra tanke.
            </seg>
            <seg n="ea96143c">
              När det gäller den här utbildningen och att dessa studenter går
              fram till 2011 måste jag fråga: Är hela tiden fram till 2011 finansierad?
              Hittills har vi ju pratat om hösten 2009, men jag förutsätter
              att detta är finansierat hela vägen ut. Särskilt i förhållande
              till de av regeringen aviserade skärpningarna av behörighetskraven
              i skolan är ju detta viktigt. Då är det också extra viktigt att
              få svar på frågan vad regeringen tänker göra för att locka fler.
              Det finns betydligt fler duktiga obehöriga lärare ute i landet
              än de som söker till dessa utbildningar. Då måste man kanske tänka
              till lite extra. Det verkar ju inte som att alla hittar till denna
              utbildning.
            </seg>
            <seg n="844157dc">
              Vidare är min fråga till statsrådet: Vilka extra åtgärder kan
              man tänka sig? Kan man tänka sig att också utvidga utbildningen
              utifrån de erfarenheter som högskolan har gjort när det gäller
              kompetensen hos lärarstudenterna? Jag vill också ha ett klarläggande
              om finansieringen, att detta är finansierat hela vägen.
            </seg>
          </u>
          <note type="speaker" n="26c2a754">
            Anf. 127 Statsrådet LARS LEIJONBORG (fp):
          </note>
          <u who="anders_borg_finansminist" xml:id="i-5cfa965d15424327-65" n="7946b085">
            <seg n="806064a6">
              Fru talman! Jag har kunnat ge ett positivt besked här: Regeringen
              har i går fattat beslut om att också göra en höstantagning. Jag
              kan komma med ytterligare ett positivt besked, nämligen att de
              som antas kommer att få gå klart. Det kanske inte är särskilt
              överraskande. När vi tar in folk hösten 2009 till en utbildning
              som ska vara i två år är det väl självklart att vi ser till att
              pengarna räcker till 2011. Det är ju hela tanken.
            </seg>
            <seg n="e615f393">
              Däremot kan jag inte ge några besked om det jag kallade för det
              permanenta systemet, alltså det som ska avlösa detta. Det är vi
              inte alls färdiga med. Vi har diskuterat vad man kan göra för
              att få ytterligare personer att söka detta. Sanningen är ju att
              målgruppen är betydligt större än de som hittills har gått.
            </seg>
            <seg n="8a95098d">
              Vi har för närvarande inte kommit längre än att vi nu säger att
              den här utbildningen förlängs. Hur vi kan utveckla detta får vi
              återkomma till. Men vi är helt överens om att när man, som vi
              tänker göra, inför tydligare behörighetskrav, är det nödvändigt
              att också kunna erbjuda alla dem som i princip inte kan vara anställda
              i skolan vi vill ju att det i princip ska vara krav på lärarexamen
              för att få undervisa en vidareutbildningsmöjlighet. Men exakt
              hur det systemet ska se ut är vi inte färdiga med.
            </seg>
          </u>
          <note type="speaker" n="4dd23b3b">
            Anf. 128 MATS PERTOFT (mp):
          </note>
          <u who="mats_pertoft_eb413b" xml:id="i-2533b4f736e2ca60-2" n="39b4c938">
            <seg n="b28e0e6d">
              Fru talman! Det låter positivt. Jag och statsrådet verkar vara
              väldigt överens i målbilden. Det enda jag inte fick svar på var
              vilka extra åtgärder man kan tänka sig för att locka fler. Vi
              verkar vara överens om att vi borde locka fler till den här utbildningen.
            </seg>
            <seg n="af525010">
              Jag frågade också om man till exempel kunde tänka sig att utvidga
              utbildningen till 90 poäng, som den var tidigare, under förra
              mandatperioden. Vad jag förstår var också den utbildningen mycket
              framgångsrik. Kanske lockade den till och med fler än den nuvarande.
            </seg>
            <seg n="080c5063">
              Det finns säkert många olika åtgärder man kan tänka sig, inte
              minst informationsåtgärder. Sedan måste man naturligtvis vara
              beredd på att i det ögonblick som regeringen lägger fram tydliga
              och klara förslag i behörighetsfrågorna kommer det antagligen
              att bli en stark rusning till denna utbildning. Om inte tidigare
              kommer då de som arbetar ute i skolorna och vill ha en fast anställning
              att vakna.
            </seg>
          </u>
          <note type="speaker" n="f7c9ef1c">
            Anf. 129 Statsrådet LARS LEIJONBORG (fp):
          </note>
          <u who="anders_borg_finansminist" xml:id="i-5cfa965d15424327-66" n="7946b085">
            <seg n="cb038b49">
              Fru talman! Först kan jag säga att de som administrerar detta
              i Umeå har efterlyst ett besked om att det också får bli höstintagning.
              De ville ha det för några veckor sedan. Nu fick de det i går.
              Vi har haft kontakt med dem, och de menar att det inte är något
              problem att få ut information så att man får sökande till hösten.
            </seg>
            <seg n="41ba5602">
              Sedan kan jag hålla med Mats Pertoft om att det vore önskvärt
              med ännu bredare informationsinsatser. Vi har ju som sagt råd
              att ta emot om det skulle komma fler sökande. Vi kan ju hoppas
              att några av alla dem som följer den här debatten blir inspirerade
              att söka. Men det är respektive lärosätes ansvar att göra reklam
              och informera om det kursutbud man har.
            </seg>
            <seg n="db3b9b65">
              Jag har gjort en speciell sak, nämligen att tillsätta en jämställdhetsdelegation.
              Ett av syftena med den är just att uppmuntra unga män att söka
              utbildningar där kvinnodominansen är mycket stor. Det här är just
              ett sådant område. Jag vet inte exakt hur det är på den här vidareutbildningen,
              men lärarutbildningen i stort domineras ju av kvinnor. Det är
              alltså möjligt att det kan komma ytterligare reklam för detta
              som ett utflöde av Jämställdhetsdelegationen, men i övrigt får
              vi lita på att respektive utbildningsanordnare tar informationsansvaret.
            </seg>
          </u>
          <note n="c3b57b3f">
            Överläggningen var härmed avslutad.
          </note>
          <note n="94ad9686">
            22 § Hänvisning av ärenden till utskott
          </note>
          <note n="0941aaa5">
            Föredrogs och hänvisades
          </note>
          <note n="6520a5b9">
            23 § Anmälan om interpellationer
          </note>
          <note n="af57a079">
            Anmäldes att följande interpellationer framställts
          </note>
          <note n="73fbdc69">
            den 3 april
          </note>
          <note n="254cb6cb">
            Bosse Ringholm
          </note>
          <note n="254cb6cb">
            Bosse Ringholm
          </note>
          <note n="ed33012d">
            Interpellationerna redovisas i bilaga som fogats till riksdagens
            snabbprotokoll tisdagen den 14 april.
          </note>
          <note n="a204bd07">
            24 § Anmälan om frågor för skriftliga svar
          </note>
          <note n="d872860a">
            Anmäldes att följande frågor för skriftliga svar framställts
          </note>
          <note n="73fbdc69">
            den 3 april
          </note>
          <note n="253e287e">
            Anneli Särnblad
          </note>
          <note n="f9baffb1">
            Christin Hagberg
          </note>
          <note n="dd11b209">
            Birgitta Eriksson
          </note>
          <note n="dd11b209">
            Birgitta Eriksson
          </note>
          <note n="0fed24c8">
            Laila Bjurling
          </note>
          <note n="88243ef7">
            Ameer Sachet
          </note>
          <note n="253e287e">
            Anneli Särnblad
          </note>
          <note n="b4745f91">
            Frågorna redovisas i bilaga som fogats till riksdagens snabbprotokoll
            tisdagen den 14 april.
          </note>
          <note n="750da908">
            25 § Anmälan om skriftliga svar på frågor
          </note>
          <note n="14f82bb0">
            Anmäldes att skriftliga svar på följande frågor inkommit
          </note>
          <note n="ae4f1b8e">
            den 2 april
          </note>
          <note n="63442087">
            Hans Linde
          </note>
          <note n="f1ccf16c">
            Monica Green
          </note>
          <note n="6435ca2c">
            Svaren redovisas i bilaga som fogats till riksdagens snabbprotokoll
            tisdagen den 14 april.
          </note>
          <note n="a1e60e5e">
            26 § Kammaren åtskildes kl. 15.06.
          </note>
          <note n="aa1fdd8f">
            Förhandlingarna leddes
          </note>
          <note n="b47cab79">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
