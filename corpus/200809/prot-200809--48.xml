<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--48</head>
          <docDate when="2008-12-12">2008-12-12</docDate>
        </div>
      </front>
      <body>
        <div>
          <note n="9e342430">
            ﻿
          </note>
          <note n="9ac3d87d">
            Riksdagens protokoll
          </note>
          <note n="cd1d7f66">
            2008/09:48
          </note>
          <note type="date" n="67b3e060">
            Fredagen den 12 december
          </note>
          <note n="1646139e">
            Kl. 09:00 - 12:45
          </note>
          <note n="4b7874cd">
            1 § Anmälan om fördröjda svar på interpellationer
          </note>
          <note n="62b0d29a">
            Till riksdagen hade inkommit följande skrivelser:
          </note>
          <note n="ffa47d9c">
            Interpellation 2008/09:169
          </note>
          <note n="6e0acb00">
            Interpellation 2008/09:169 Arbetsförmedlingens resurser för dem
            som står längst från arbetsmarknaden
          </note>
          <note n="c037747e">
            Interpellationen kommer att besvaras tisdagen den 20 januari
            2009.
          </note>
          <note n="0e41792b">
            Skälet till dröjsmålet är redan inbokade engagemang.
          </note>
          <note n="135f07c1">
            Karin Renman
          </note>
          <note n="65275498">
            Interpellation 2008/09:172
          </note>
          <note n="90ba40a9">
            Interpellation 2008/09:172 Villkoren för företag och privatpersoner
            i det så kallade stabiliseringsprogrammet för banker och finansinstitut
          </note>
          <note n="ce650705">
            Interpellationen kommer att besvaras tisdagen den 16 december
            2008.
          </note>
          <note n="bb535965">
            Skälet till dröjsmålet är andra åtaganden som inte gått att ändra
            på.
          </note>
          <note n="3beb33f0">
            Erik Nymansson
          </note>
          <note n="292dfe0e">
            Interpellation 2008/09:174
          </note>
          <note n="b00dfb46">
            Interpellation 2008/09:174 Varsel i Värmland
          </note>
          <note n="81359ae5">
            Interpellationen kommer att besvaras torsdagen den 15 januari
            2009.
          </note>
          <note n="eeb615a4">
            Skälet till dröjsmålet är sedan tidigare inbokade engagemang.
          </note>
          <note n="9e31246e">
            Fredrik Ahlén
          </note>
          <note n="c79e5412">
            Interpellation 2008/09:187
          </note>
          <note n="7842113f">
            Interpellation 2008/09:187 Varsel i Dalarna
          </note>
          <note n="c037747e">
            Interpellationen kommer att besvaras tisdagen den 20 januari
            2009.
          </note>
          <note n="0e41792b">
            Skälet till dröjsmålet är redan inbokade engagemang.
          </note>
          <note n="135f07c1">
            Karin Renman
          </note>
          <note n="9bc03cdc">
            2 § Hänvisning av ärenden till utskott
          </note>
          <note n="ab154a29">
            Föredrogs och hänvisades
          </note>
          <note n="c001a17d">
            3 § Förnyad bordläggning
          </note>
          <note n="c0a6d562">
            Föredrogs och bordlades åter
          </note>
          <note n="789f7591">
            4 § Internationell samverkan
          </note>
          <note n="922e1a59">
            Föredrogs
          </note>
          <note type="speaker" n="192b1949">
            Anf. 1 AMEER SACHET (s):
          </note>
          <u who="ameer_sachet_4830e0" xml:id="i-8db12e69444222a8-0" n="9f337958">
            <seg n="3b264952">
              Fru talman! Jag börjar med att yrka bifall till den gemensamma
              reservation vi har med Miljöpartiet och Vänsterpartiet under utgiftsområde
              5, Internationell samverkan, punkt 4.
            </seg>
            <seg n="93a7aaef">
              Fru talman! Mitt anförande kommer att handla om Sipri. Helsingforss
              internationella fredsforskningsinstitut, Sipri, är en av världens
              ledande oberoende forskningsorganisationer. Institutet är specialiserat
              på olika internationella, regionala och transnationella säkerhetsfrågor
              med speciell betoning på vapenkontroll, icke-spridning samt källor
              och orsaker till fred och konflikter.
            </seg>
            <seg n="c8658615">
              Till Sipris uppgifter hör att bedriva forskning, lägga fram förslag
              om hur man undviker krig samt undersöka vilka förutsättningar
              som krävs för en stabil fred och för fredliga lösningar på internationella
              konflikter.
            </seg>
            <seg n="8bd39062">
              Sipri grundades år 1966 för att markera 150 år av obruten fred
              i Sverige. Institutet finansieras huvudsakligen genom anslag beviljade
              av riksdagen. För att kunna genomföra sitt omfattande forskningsprogram
              söker institutet också finansiella bidrag från andra organisationer
              och fristående stiftelser. Personalen och styrelsen är internationellt
              sammansatt.
            </seg>
            <seg n="cf981e13">
              För andra året i rad skär den borgerliga regeringen ned anslaget
              till fredsforskningsinstitutet. Regeringens nedskärningar urholkar
              Sipris möjligheter att klara sitt uppdrag. Institutets vetenskapliga
              forskning i konflikt- och samarbetsfrågor är av betydelse för
              internationell fred. Forskningen ger underlag som främjar global
              säkerhet och fredliga lösningar av mellanstatliga konflikter.
            </seg>
            <seg n="b1de795e">
              Massförstörelsevapnen är ett hot mot vår globala trygghet. Hotet
              är mer aktuellt än någonsin. Risken att terrorister förfogar över
              massförstörelsevapen är rejäl. Gamla sovjetiska kärnvapen och
              anrikat uran är inte helt under kontroll. Kärnvapenmakterna Indien
              och Pakistan ligger i en ständig konflikt. Israel har kärnvapen,
              och Iran har den nödvändiga teknologin i dag. Nordkorea påstås
              ha kärnvapen. Risken för ett begränsat kärnvapenkrig och ett kärnvapenkrig
              av misstag är inte obetydlig.
            </seg>
            <seg n="f71b39e6">
              Försvagningen av NPT-avtalet, det internationella icke-spridningsavtalet,
              och svårigheterna att bedriva icke-spridningsarbetet framåt inom
              FN är ett faktum. Det finns länder utanför NPT-avtalet som kan
              misstänkas för att försöka skaffa kärnvapen. Sverige bör stärka
              sin profil inom nedrustningens område i stället för att fortsätta
              med den nedprioritering som den borgerliga regeringen har inlett.
            </seg>
            <seg n="0fe8fd98">
              Sverige har spelat en viktig roll under många årtionden. Vi har
              en trovärdighet i det internationella samfundet. Det är därför
              beklagligt att den borgerliga regeringen har valt en mycket passiv
              hållning i flera viktiga nedrustningsfrågor.
            </seg>
            <seg n="8ec07464">
              Sipri är en internationellt erkänd institution vars forskning
              och kompetens betyder mycket för Sveriges anseende i nedrustningsfrågor.
              Vi socialdemokrater kan inte se några sakligt underbyggda skäl
              till att minska de årliga anslagen. Vi måste dra slutsatsen att
              det rör sig om andra, mer irrationella skäl till regeringens ställningstagande.
              Är det bara en vild gissning att regeringen vill att Sipri finansieras
              helt och hållet via donationer och andra privata initiativtagare
              i framtiden?
            </seg>
            <seg n="e5f42731">
              Vi socialdemokrater anser att finansieringen av Sipri måste lösas
              på ett långsiktigt sätt. Anslaget till Sipri måste höjas med 6
              miljoner kronor så att det återställs till 2006 års nivå. Det
              är olyckligt att den borgerliga regeringen äventyrar Sipris fortsatta
              verksamhet och därmed vårt internationella anseende i både nedrustningsfrågor
              och freds- och konfliktfrågor.
            </seg>
            <seg n="0e23f0d4">
              Vi saknar fortfarande det rätta intresset och de nödvändiga initiativen
              vad gäller kärnvapennedrustning från den borgerliga regeringen.
            </seg>
          </u>
          <note type="speaker" n="3a1737e5">
            Anf. 2 HANS LINDE (v):
          </note>
          <u who="hans_linde_3886bf" xml:id="i-b66ad35f8d487159-0" n="9c701bd1">
            <seg n="5ead8d67">
              Fru talman! Vi har i dag diskuterat betänkande UU1 om utgiftsområde
              5, Internationell samverkan. En samlad opposition har i reservationen
              krävt att anslaget till freds- och forskningsinstitutet Sipri
              förstärks med 6 miljoner kronor efter det att den borgerliga regeringen
              för andra året i rad skurit i anslagen till Sipri. Med oppositionens
              reservation skulle anslaget till Sipri återställas till 2006 års
              nivåer.
            </seg>
            <seg n="5a01e4e3">
              Vänsterpartiet anser att Sipri som internationellt erkänt och
              oberoende freds- och forskningsinstitut bedriver ett arbete som
              är av avgörande vikt. Genom sin årsbok, sin hemsida, sina konferenser
              med mera bedriver man ett aktivt arbete i freds- och nedrustningsfrågor
              som inte kan överskattas. Sipri har i utrikesutskottet redovisat
              att den planerade neddragningen äventyrar åtminstone delar av
              denna mycket viktiga verksamhet och att den skapar stor oro inför
              framtidens arbete.
            </seg>
            <seg n="468c1cc7">
              Sipris arbete har knappast minskat i betydelse under det gångna
              året. I dag ser vi i flera delar av världen en tydlig militär
              upprustning. Även i vårt eget närområde finns nu en överhängande
              risk för militär upprustning genom dragkampen mellan Ryssland
              och Nato i södra Östersjön. De tragiska konsekvenserna av en sådan
              militär upprustning har vi redan sett den här sommaren i Kaukasus
              genom kriget i Georgien.
            </seg>
            <seg n="04c6d06d">
              Att Europeiska unionen, EU, nu dessutom är på väg att ratificera
              ett Lissabonfördrag som slår fast att medlemsstaterna förbinder
              sig att gradvis förbättra sin militära kapacitet och som innebär
              att det militära samarbetet fördjupas inom unionen minskar knappast
              behovet av forskning i fred och nedrustning.
            </seg>
            <seg n="76fbeb38">
              Fru talman! Det är inte lätt att förstå logiken bakom regeringens
              förslag att minska anslaget till Sipri med 6 miljoner kronor.
              Den borgerliga regeringen har ju trots allt lyckats få fram medel
              för att sänka skatten med 100 miljarder kronor.
            </seg>
            <seg n="e8455f93">
              Men man börjar nu trots allt se en röd tråd i den samlade borgerliga
              utrikespolitiken. Steg för steg sopas spåren igen av en utrikespolitik
              som innebar någonting annat någonting mer än att hålla högstämda
              tal om den transatlantiska länken. Steg för steg förs Sveriges
              utrikespolitik bort från det som jag tror att många i vårt land
              är stolta över: kampen för fred och nedrustning, för rättvisa
              och för befrielse mot förtryck och apartheid.
            </seg>
            <seg n="8c4cf0fa">
              Låt mig ge några exempel. Ambassaderna i Nicaragua och Botswana
              har stängts. De är tydliga symboler för Sveriges historiska engagemang
              i Centralamerika och södra Afrika. Frivillig- och solidaritetsorganisationerna
              ser i dag sina möjligheter för sitt arbete konsekvent försämras
              och utsätts för hetskampanjer, inte sällan sanktionerade av de
              borgerliga ministrarna på UD. Medan Norge tog på sig ledartröjan
              i kampen mot klustervapen förhalade Sverige pinsamt länge arbetet.
              Listan kan göras lång.
            </seg>
            <seg n="18b3f91a">
              6 miljoner mer eller mindre till Sipri är kanske inte den största
              eller ens en gång den viktigaste frågan i den borgerliga regeringens
              budget. Men jag har svårt att se neddragningen som något annat
              än en liten del av en mycket större omsvängning av svensk utrikespolitik,
              en omsvängning som vi i Vänsterpartiet aldrig kommer att acceptera
              eller ställa oss bakom.
            </seg>
            <seg n="47d21e45">
              Jag yrkar därmed bifall till oppositionens reservation.
            </seg>
          </u>
          <note type="speaker" n="6d4f24e1">
            Anf. 3 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-51e8e9e9d8fd64c7-0" n="891b1e1e">
            <seg n="92a50cde">
              Fru talman! Egentligen borde vi inte ta riksdagens tid eller
              vår egen i anspråk för detta ärende. Vi är överens om allt utom
              6 miljoner. Det är 6 miljoner av det totala anslaget på detta
              utgiftsområde på drygt 1,6 miljarder. Det motsvarar en oenighet
              på mindre än ½ promille.
            </seg>
            <seg n="04cab38c">
              Om man så vill kan man sätta 6 miljoner i förhållande till statens
              sammanlagda utgifter för 2009 på knappt 800 miljarder. Då träter
              vi i dag om en utgiftspost som motsvarar mindre än en hundradels
              promille av de sammanlagda utgifterna. Ändå står vi här med en
              sammanlagd anmäld talartid på nästan en timme. Vad är det då vi
              är så oeniga om?
            </seg>
            <seg n="3d2ad0ad">
              Fru talman! Vi är oeniga om någonting som många gånger är viktigare
              än pengar. Vi är oeniga om principer. Det är därför vi står här.
              Vår oenighet handlar om vår syn på forskning. Vad ska forskning
              syfta till? Hur ska den finansieras? Vem ska bestämma dess innehåll?
              Det är exempel på frågor där vi från alliansen ibland har en annan
              uppfattning än den rödgröna oppositionen.
            </seg>
            <seg n="74d27d36">
              Från alliansens sida står vi bakom en uppfattning som kan beskrivas
              i termer av större akademisk frihet och mindre av politisk styrning.
              Vi är också av den bestämda uppfattningen att konkurrens är bra
              också på forskningsområdet.
            </seg>
            <seg n="0e92dd63">
              Konkurrens är i själva verket en viktig ingrediens, för att inte
              säga helt nödvändig, för att uppnå en vital och kreativ forskning.
              Institutioner som räknar med anslag från samma källa år efter
              år får förr eller senare problem med nytänkandet och kreativiteten.
            </seg>
            <seg n="b7240db3">
              Med till synes eviga anslag från samma källa kan också skapas
              osunda beroenden mellan mottagaren och forskaren. Jag säger inte
              att så alltid är fallet. Men jag pekar på att risken är överhängande
              för att det faktiskt blir på det viset. När det gäller anslag
              från näringslivet är det denna risk som oftast diskuterats och
              kritiserats, inte minst från Vänsterns sida.
            </seg>
            <seg n="d3fb8234">
              Fru talman! Varför skulle inte samma slags problematik finnas
              om anslagsgivaren är regering och riksdag, och då särskilt om
              de under långa perioder leds av samma politiska konstellationer?
            </seg>
            <seg n="891a9691">
              Från alliansens sida ser vi med stor respekt på Sipri. Det är
              en forskningsinstitution med lång och imponerande meritlista.
              Det är en institution som har stark internationell förankring.
              Många av de forskare som arbetar där kommer från andra delar av
              världen.
            </seg>
            <seg n="9efcec5e">
              De frågeställningar som beforskas där har också en stark internationell
              relevans. Det är frågor som rör nedrustning, väpnade konflikter,
              vapenkontroll och kemisk och biologisk krigföring.
            </seg>
            <seg n="e2ed9600">
              De är alla exempel på frågor som behandlas inom ramen för Sipri.
              I detta sammanhang ska nämnas betydelsen av Sipris övriga aktiviteter
              som exempelvis konferenser och dess årsbok.
            </seg>
            <seg n="48b1e8e4">
              Likväl har regeringen föreslagit en neddragning av anslaget till
              Sipri med 2 miljoner kronor för år 2009. Varför? Svaret är enkelt.
            </seg>
            <seg n="1fcdc40e">
              Sipris forskning finansieras huvudsakligen med anslag från staten,
              ungefär 65 procent. Det är vida mer än vad som är fallet för andra
              institutioner som är verksamma inom samma område. Utrikespolitiska
              Institutet har en grundfinansiering från staten på ungefär 35
              procent. Totalförsvarets forskningsinstitut har ingen grundfinansiering
              alls från staten.
            </seg>
            <seg n="7ea2581c">
              Nämnas kan också att Sipri i kronor räknat år 2008 fick nästan
              dubbelt så mycket som Utrikespolitiska Institutet. Det var 22
              miljoner kronor för Sipri och 12 miljoner kronor för Utrikespolitiska
              Institutet.
            </seg>
            <seg n="f4c1750e">
              Hur kan dessa olikheter motiveras? Kan de det? Regeringen menar
              att det är svårt att göra. I stället menar regeringen att det
              är rimligt att likartade förutsättningar bör gälla för likartade
              institutioner. Det är skälet bakom den föreslagna neddragningen.
            </seg>
            <seg n="c7c205c0">
              Vi är av den bestämda uppfattningen att Sipri har en så god ställning
              att det inte torde vålla några större svårigheter för organisationen
              att hävda sig i konkurrensen om externa forskningsanslag.
            </seg>
            <seg n="5ca3d695">
              Att nu peka på att det är en abrupt förändring är också lite
              skevt. Neddragningen har faktiskt pågått också tidigare. Organisationen
              borde ha varit väl förberedd för att ändra sitt sätt att arbeta
              och sitt sätt att rekrytera pengar.
            </seg>
            <seg n="901fefff">
              Från regeringens och alliansens sida tror vi också att ett ökat
              fokus på extern finansiering kan utgöra en god möjlighet till
              förändring och nytänkande. På sikt är det den främsta framgångsfaktorn
              för institutet likaväl som den är det för alla andra forskningsinstitutioner.
            </seg>
            <seg n="6314160e">
              Att hävda sig på den öppna marknaden inte den öppna kommersiella
              marknaden i vanlig mening, utan den öppna forskningsmarknaden
              är också ett kvitto på att det som görs är bra och uppskattas.
              Det uppskattas tillräckligt mycket för att göra sig förtjänt av
              ekonomiskt stöd.
            </seg>
            <seg n="5490f611">
              Vi tycker att Sipri ska ges chansen att visa upp sig och få detta
              kvitto och denna bekräftelse.
            </seg>
            <seg n="e4e119d4">
              Fru talman! Med de orden yrkar jag bifall till propositionen.
            </seg>
          </u>
          <note type="speaker" n="f8f3a8e2">
            Anf. 4 AMEER SACHET (s) replik:
          </note>
          <u who="ameer_sachet_4830e0" xml:id="i-8db12e69444222a8-1" n="9f337958">
            <seg n="57071dc9">
              Fru talman! Sipri har finansiering delvis via olika stiftelser
              och privata initiativtagare. Vi har här i riksdagen och nuvarande
              och tidigare regeringar bestämt att vi ska fortsätta att ha den
              huvudsakliga finansieringen via det offentliga.
            </seg>
            <seg n="b5a4724e">
              Det är inget konstigt i det med tanke på att Sipris verksamhet
              är väldigt speciell. Det handlar om forskning om att undvika konflikter
              i världen och icke-spridning av massförstörelsevapen.
            </seg>
            <seg n="0a2522cb">
              Det är andra året i rad som den sittande borgerliga regeringen
              tillsammans med majoriteten i riksdagen har bestämt att skära
              ned Sipris anslag. Min fråga till Anne-Marie Pålsson är: Kommer
              den borgerliga majoriteten med den borgerliga regeringen fortsättningsvis
              att nästa budgetår skära ned och minska?
            </seg>
            <seg n="9f211324">
              Sipri kommer då att få någon form av obalans när det gäller finansiering.
              Sipri måste i så fall få andra finansiella källor framöver.
            </seg>
          </u>
          <note type="speaker" n="e0af01f9">
            Anf. 5 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-51e8e9e9d8fd64c7-1" n="891b1e1e">
            <seg n="982609e0">
              Fru talman! Jag har ingen kristallkula. Det är svaret på frågan.
              Jag vet inte vilka överväganden som regeringen kommer att göra
              nästa år.
            </seg>
            <seg n="a8821275">
              Dock kan jag om jag ska komma med en utomståendes betraktelse
              säga att det ser ut som att man har slagit in på en linje som
              innebär en successiv utfasning eller neddragning av de statliga
              stöden för att i stället uppmana Sipri att söka pengar någon annanstans.
              Denna rekommendation är ju kristallklar.
            </seg>
            <seg n="f14a957b">
              Om de är så bra som de hävdar, och som vi och många andra tror,
              kommer de också att klara av att få pengar från andra biståndskällor.
              Det klarar andra forskningsinstitutioner, och vi är övertygade
              om att även Sipri kommer att klara det.
            </seg>
            <seg n="4d64e006">
              Grunden till det hela är den asymmetriska behandling som skett,
              att Sipri har befunnit sig i den högsta ligan och fått mer pengar
              än någon annan. Det är svårt att motivera att ett institut ska
              behandlas på detta fördelaktiga sätt i förhållande till andra
              institut. Det handlar snarare om en strävan till någon form av
              likartad behandling av institutioner som agerar på likartade forskningsmarknader.
            </seg>
          </u>
          <note type="speaker" n="3c360459">
            Anf. 6 AMEER SACHET (s) replik:
          </note>
          <u who="ameer_sachet_4830e0" xml:id="i-8db12e69444222a8-2" n="9f337958">
            <seg n="97c03f99">
              Fru talman! Nu är ju Sipris verksamhet väldigt speciell. Institutet
              sysslar med en typ av frågor som ligger långt från det som andra
              forskningsinstitut både i Sverige och internationellt sysslar
              med.
            </seg>
            <seg n="3fa4774c">
              Med tanke på den utveckling vi sett de senaste åren konflikterna
              i världen blir fler, risken är uppenbar att fler förbereder sig
              för en teknologi som gör det möjligt att skaffa kärnvapen och
              andra massförstörelsevapen, alltså smutsiga vapen anser vi i oppositionen
              att Sipris verksamhet i dag kanske är mer nödvändig än tidigare.
              Därför borde det även fortsättningsvis finnas kvar någon form
              av stabil finansiell källa.
            </seg>
            <seg n="30006e17">
              Vi förlitar oss på det offentliga där Sipri genom riksdagsbeslut
              får huvuddelen av sin finansiering och inte behöver vara beroende
              av privata finansiella källor även om Sipri redan i dag delvis
              finansierar sin verksamhet via stiftelser och privata donationer.
              Vi tror dock inte att det är bra om nedskärningarna fortsätter
              och Sipri finansierar sin verksamhet enbart via privata donationer.
            </seg>
          </u>
          <note type="speaker" n="78bfe049">
            Anf. 7 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-51e8e9e9d8fd64c7-2" n="891b1e1e">
            <seg n="283abacd">
              Fru talman! Väldigt speciell forskning jag har hört det förut.
              Jag har befunnit mig i forskarvärlden i 30 år, och just den meningen
              har jag hört nämnas många gånger, särskilt från forskare som inte
              vill ha sin forskning på en konkurrensutsatt marknad. Det är alltid
              svårt för individer som står utanför forskningsvärlden att kunna
              bedöma relevansen i detta.
            </seg>
            <seg n="b8195b60">
              Är forskningen så speciell att den inte lämpar sig för någon
              annan finansiering än den statliga? Jag har i ärlighetens namn
              svårt att hitta många exempel på sådant. Det är det reflexmässiga
              svaret från alla forskare, och det ska man ha klart för sig när
              man träffar representanter för forskarsamhället. Det är ett litet
              tips.
            </seg>
            <seg n="cbc52ae1">
              När det gäller Sipri sägs det från oppositionens sida att den
              forskningen är nödvändig. Från alliansens sida har vi inte motsatt
              oss det. Vi ifrågasätter inte relevansen i Sipris forskning, tvärtom.
              Vi är snarare av den meningen att om den forskningen är så relevant,
              värdefull och viktig kommer den garanterat att finnas kvar även
              efter neddragningen. Men då krävs det att fler än enbart oppositionen
              i denna kammare är av den uppfattningen. Då kommer den verksamheten
              att finansieras.
            </seg>
            <seg n="bdcc2a3a">
              Att man från Sipris sida är ängslig över detta beror kanske på
              att man inte vant sig vid den miljön och under de goda åren inte
              byggt upp ett tillräckligt gott självförtroende för det man ägnar
              sig åt. Man ska kunna stå rakryggad och säga att man visst kommer
              att klara detta, för det man gör är så bra att det förtjänar stödet.
            </seg>
          </u>
          <note type="speaker" n="51ef76a1">
            Anf. 8 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-d5b2c1f325980f89-0" n="0a1cfa1c">
            <seg n="35906861">
              Fru talman! Debatten gäller budgetpropositionen för 2009, internationell
              samverkan. Jag konstaterar att kammaren är överens om bidrag till
              vissa internationella organisationer. Jag konstaterar också att
              vi är överens om freds- och säkerhetsfrämjande verksamhet inom
              denna budget. Vidare konstaterar jag att det finns en samsyn beträffande
              nordiskt samarbete, ekonomiskt bistånd till enskilda utomlands,
              diverse kostnader för rättsväsendet, Inspektionen för strategiska
              produkter, forskning, utredningar och andra insatser rörande säkerhetspolitik
              och nedrustning, bidrag till Utrikespolitiska Institutet, information
              om Sverige i utlandet samt samarbete inom Östersjöregionen.
            </seg>
            <seg n="de675b7b">
              Det är ett brett område som omfattar drygt 1,6 miljarder. Av
              dessa är vi oeniga om 6 miljoner eller, som Anne-Marie Pålsson
              tidigare nämnde, ½ promille. Det är naturligtvis intressant att
              diskutera, och jag ska återkomma till det lite senare.
            </seg>
            <seg n="f2c72bf2">
              Jag vill uppmärksamma kammaren på att utskottet har gjort tydliga
              markeringar. Det handlar om freds- och säkerhetsarbetet samt nedrustningsarbetet
              där vi konstaterar att Sverige har varit aktivt i att agera mot
              spridning av massförstörelsevapen. Vi har gjort det inom EU:s
              hägn genom initiativ som varit framgångsrika och fått uppslutning.
              Vi har aktivt deltagit i multilateralt samarbete för freds- och
              säkerhetsskapande. Vi har från svensk sida deltagit i 18 fredsfrämjande
              insatser samt i EU:s samtliga tolv insatser under 2007 och 2008.
              Vi har alltså, fru talman, en stor internationell närvaro trots
              att vi är ett litet land.
            </seg>
            <seg n="ed8d1198">
              Det gäller naturligtvis att ta vara på våra möjligheter på olika
              områden. Vi har under år 2008 två ordförandeskap av intresse.
              Det ena omnämns i betänkandet, att det andra inte finns med i
              betänkandet är ett förbiseende. Vi har nämligen nyss avslutat
              ett ordförandeskap i Europarådet, en av de samarbetsorganisationer
              som får stöd. Det har varit ett mycket framgångsrikt ordförandeskap,
              vilket vi kommer att få anledning att summera till våren i samband
              med rapporten från ordförandeskapet i Europarådet. Den har vi
              alltså anledning att återkomma till.
            </seg>
            <seg n="cca3c0a9">
              Europarådet och stödet till det är det viktigt att titta på i
              framtiden. Det är en organisation i vår världsdel som har stor
              betydelse för att binda samman Europa, för att bygga demokratier
              och rättsstater och skapa en fredlig och säker omgivning i vår
              del av världen. Här finns naturligtvis många utmaningar, och det
              är en struktur som är satt under stor ekonomisk press.
            </seg>
            <seg n="a75163c7">
              Fru talman! Jag vill även något kommentera den oenighet som finns
              på detta område. Det handlar om 6 miljoner. Från den samlade oppositionens
              sida har man enats om den halva promillen. Det låter naturligtvis
              slagkraftigt. Det finns även en notering som kammaren bör uppmärksammas
              på. Den samlade oppositionen har nämligen dragit in ½ promille.
              I det här fallet är återställandet inte en skattehöjning utan
              det handlar om att man dragit in pengar från Svenska institutet.
              Det innebär att den samlade oppositionen inte vill medverka till
              den hållning som vi från alliansens sida har haft, att sätta Sverige
              på kartan, att verka för att informera, påverka, bygga upp relationer
              med människor i andra länder via Svenska institutet och utveckla
              intresse och förtroende för vårt land genom kultur, utbildning,
              vetenskap och utvecklingssamarbete, alltså några av de uppdrag
              som Svenska institutet de facto har. Vi har gjort värderingen
              att lägga resurser på Svenska institutet för nästkommande år för
              att kunna stärka den svenska närvaron och det svenska samarbetet
              internationellt.
            </seg>
            <seg n="bc772f54">
              Vi har från utskottets sida också, fru talman, varit intresserade
              av att se hur Sipri påverkas av de förslagen. Därför fick vi i
              utskottet en särskild föredragning om Sipri. Det stod då ganska
              klart för oss som var närvarande att det är en känslig fråga.
              Det är viktigt att vi säkrar att vi får baskunskapen, basforskningen,
              säkrad. Men den bild som åtminstone jag fick var att den var möjlig
              att klara med den nivå man låg på. Det fanns nämligen, ansåg man
              från Sipris sida, ett spann, men man var rädd för att den fortsatta
              utvecklingen skulle bära nedåt.
            </seg>
            <seg n="82d9f505">
              Fru talman! Jag tycker att det är viktigt att vi slår fast att
              det är en förutsättning för Sipris överlevnad att man klarar den
              basforskning som inte kan vara projektbaserad. Det måste vi vara
              varsamma med i framtiden. Jag är glad över att vi i utskottet
              också gör uttalandet att det är angeläget att finansieringen kan
              vara långsiktig och uthållig, att dessa aspekter på institutets
              finansiering ska säkerställas på lång sikt och att en rimlig balans
              ska etableras. Det är den signal som utskottet ger för framtiden.
              Det är alltså inte ett sluttande plan, utan det är en långsiktigt
              uthållig lösning som utskottet markerar.
            </seg>
          </u>
          <note n="6d340d9c">
            Fru talman! Med det yrkar jag bifall till förslaget i utskottets
            betänkande.
          </note>
          <note type="speaker" n="5b61fcc9">
            Anf. 9 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-9bf19358c71df788-0" n="7919b72a">
            <seg n="5871c759">
              Fru talman! Folkpartiet liberalerna står bakom betänkandet Utgiftsområde
              5 Internationell samverkan i dess helhet. Jag yrkar alltså bifall
              till förslaget i detta.
            </seg>
            <seg n="d3f7fc62">
              Jag ska inte heller bli långrandig i denna talarstol då mina
              allianskolleger hittills förtjänstfullt har redogjort för regeringens
              ståndpunkter, prioriteringar och förslag. Jag tycker att såväl
              Anne-Marie Pålsson som Kerstin Lundgren har varit väldigt tydliga
              när det gäller dessa 6 miljoner som skiljer vad gäller anslag
              till Sipri och också när det gäller argumentationen bakom detta.
            </seg>
            <seg n="e2643a63">
              Det här utgiftsområdet Internationell samverkan består av elva
              anslag. Det rör frågor som gäller Sveriges förhållande till och
              överenskommelser med andra stater och internationella organisationer.
              Jag tänkte bara ge några korta allmänna reflexioner ur ett liberalt
              perspektiv.
            </seg>
            <seg n="c2a8fc90">
              Jag tror att vi alla i denna kammare kan skriva under på att
              Sverige har ett väldigt gott anseende som en internationellt engagerad
              nation, och detta ska vi fortsätta att vara. Vi tillhör också
              de länder i världen som allra mest lojalt finansiellt stöder såväl
              olika internationella organisationer inom världssamfundet Förenta
              nationerna som olika regionala grupperingar och globala nätverk
              sprungna ur civilsamhället.
            </seg>
            <seg n="f6d7baa7">
              Jag tror också att samtliga partier i denna riksdag anser att
              Sverige alltid bör sträva efter att bibehålla, utveckla och fördjupa
              vårt anseende på dessa punkter. Men då är det också viktigt att
              inse att politiken består av prioriteringar, principer och pengar.
              Vi kan alltid tvista om antalet miljoner och hur vi ska fördela
              dem på olika konton. Nog ska man ta diskussionen om Sipris framtid
              på stort allvar. Men man kan också fråga sig vad de neddragningar
              som gäller Svenska institutet kan ge för effekter. Vad är det
              i Svenska institutets verksamhet som oppositionen vill dra ned
              på? Motsätter man sig satsningen på 15 miljoner för att marknadsföra
              den svenska sexköpslagen och visa hur den kan vara ett föredöme
              för andra länder när det gäller att bekämpa prostitution, människohandel
              och kvinnors strukturella underordning? Motsätter man sig olika
              satsningar på att marknadsföra svensk jämställdhetspolitik på
              andra fält, till exempel pappamånaden eller miljöengagemang? De
              här prioriteringarna är inte alltid lätta göra, men jag tycker
              att vi har haft en klok grund för hur vi har satt samman vår budget.
            </seg>
            <seg n="5e60428d">
              Om vi ska våga prioritera principer samtidigt som vi lever i
              ett land med några av världens högsta skatter är det viktigt att
              vi prioriterar klokt och använder medborgarnas inbetalda skatteslantar
              på ett effektivt sätt. Jag tror också att de flesta av oss kan
              skriva under på att det är viktigt att ha den utgångspunkten.
            </seg>
            <seg n="d8d94945">
              Något som jag tror är viktigt vad gäller blocket om internationell
              samverkan är att vi måste bli tydligare med att lyfta upp fältperspektivet.
              När vi diskuterar svensk biståndspolitik har vi ofta synpunkter
              på att vi bör ha fler personer ute i fältverksamhet, men även
              här bör vi säkerställa Sveriges intresse i förbindelse med andra
              länder. Det är väldigt viktigt med informationssatsningar. Projekt
              om Sverige på hemmaplan i all ära, men det är i världen vi måste
              synas.
            </seg>
          </u>
          <note type="speaker" n="6be2d35b">
            Anf. 10 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-e308c827410b15fd-0" n="4b00aa14">
            <seg n="8a18b4f6">
              Fru talman! Sverige satsar mer än 1,6 miljarder på internationell
              samverkan. Det är mycket pengar, men beaktat att Sverige har stora
              intressen i en snabbt globaliserad värld är det både viktigt och
              nödvändigt att ligga i framkant när det gäller information och
              kunskapsutveckling.
            </seg>
            <seg n="22b5d299">
              Som många tidigare har sagt handlar det om satsningar på internationella
              organisationer, freds- och säkerhetsfrämjande verksamhet, nordiskt
              samarbete, säkerhetspolitik, forskning, Utrikespolitiska Institutet,
              Svenska institutet och Östersjöregionen. Det är viktiga frågor.
            </seg>
            <seg n="f65de80e">
              Fru talman! Trots detta engagemang är det alltför många svenska
              medborgare som tror att vi bor längst upp på jordgloben och mitt
              i centrum. Dessutom tror de att alla andra beskådar Sverige och
              söker kunskap om hur vi löser våra problem. Verkligheten är väl
              den att de flesta av jordens invånare inte vet att Sverige finns
              och rakt inte var vi befinner oss.
            </seg>
            <seg n="9332cccc">
              Det finns även människor i Sverige som betraktar vår roll inom
              EU på ungefär samma sätt, nämligen att vi står i centrum. Senast
              i dag på morgonen i fredagspanelen i SVT 1 var det två av tre
              debattörer som gav uttryck för att Sverige inte borde vara engagerat
              i Afghanistan därför att vi är ett neutralt land. Det var två
              av tre framstående svenska debattörer i andra avseenden som sade
              detta. Sverige är inte neutralt. Vi är inte neutrala mot terrorism.
              Vi arbetar för mänskliga rättigheter och demokrati. Vi tar ställning.
              Att det är skillnad på att vara neutral och att vara alliansfri
              har tydligen inte ännu nått fram.
            </seg>
            <seg n="57b8f423">
              Sverige har mycket att lära och att lära ut. Att satsa pengar
              på internationell samverkan är att ödmjukt inse att vi behöver
              stärka relationerna med omvärlden och öka våra förutsättningar
              att hyggligt stå på egna ben i internationella sammanhang. Det
              är detta de här pengarna är till för.
            </seg>
            <seg n="170c2fc8">
              Fru talman! Mot bakgrund av denna insikt skulle vi behöva satsa
              väsentligt större belopp på det här budgetområdet för att också
              få med fler svenskar. Jag vill, detta till trots, yrka bifall
              till förslaget i utrikesutskottets betänkande nr 1.
            </seg>
          </u>
          <note n="e3ea9f1f">
            Överläggningen var härmed avslutad.
          </note>
          <note n="2b2a7759">
            5 § Internationellt bistånd
          </note>
          <note n="922e1a59">
            Föredrogs
          </note>
          <note type="speaker" n="f27ed037">
            Anf. 11 KENT HÄRSTEDT (s):
          </note>
          <u who="kent_harstedt_5170cc" xml:id="i-2cc2e2562424cc27-0" n="888ad6ac">
            <seg n="9f78b3c1">
              Fru talman! Som vanligt känns det spännande att stå här i talarstolen
              och titta tillbaka på det år som har gått. Det brukar vi göra
              här i den biståndspolitiska debatten i slutet av året.
            </seg>
            <seg n="b4225493">
              Det är djupt beklagligt att biståndsministern inte är här. Det
              är en lång rad stora och viktiga saker som har presenterats av
              regeringen och som har debatterats under året. Det finns också
              ställningstaganden som biståndsministern själv har gått i spetsen
              för och alldeles nyligen har presenterat på DN Debatt. Det är
              ganska märkligt att biståndsministern då väljer att inte delta
              i den debatten i Sveriges riksdag. Jag som företrädare för Socialdemokraterna
              beklagar att biståndsministern väljer att inte vara här.
            </seg>
            <seg n="7cfe9876">
              Jag tänkte att det fanns något viktigt åtagande som biståndsministern
              har valt att delta i i stället, men i biståndsministerns kalender
              på Regeringskansliets hemsida fanns det inte några anmälda åtaganden
              för biståndsministern. Det är beklagligt. Jag hade sett fram emot
              att få svar på en del av de frågor som många av oss har debatterat
              både i medierna och i andra sammanhang.
            </seg>
            <seg n="26f903d6">
              I dag kommer vi att debattera internationellt bistånd. Vi gör
              det i en tid då det råder djup ekonomisk kris i världen. Det är
              finanskris och det är lågkonjunktur, och sammantaget drabbar detta
              på ett allvarligt sätt vårt eget land, Europa och USA men slår
              på många sätt ännu hårdare mot den fattiga delen av världen. Samtidigt
              riktas ljuset på ett naturligt sätt mot de problem som man har
              på hemmaplan, och det är lätt att de svårigheter som kommer de
              fattiga till del kommer lite i skymundan när man har de här stora
              svårigheterna på hemmaplan.
            </seg>
            <seg n="a50107bf">
              Jag kommer efter mitt anförande här att ställa mig bakom reservationerna
              1, 2 och 4, och jag kommer att presentera lite grann av det som
              vi socialdemokrater har valt att ställa oss bakom. Eftersom vårt
              budgetalternativ har fallit kommer vårt alternativ till uttryck
              i ett särskilt yttrande, och jag kommer att redogöra lite grann
              för de synpunkter vi har.
            </seg>
            <seg n="c3f8c761">
              Jag återkommer till den ekonomiska krisen. Från bland annat FN:s
              håll gör man bedömningen att 100 miljoner människor kommer att
              falla tillbaka i fattigdom under de svåra tider vi lever i nu.
              Samtidigt är det så att det inte bara drabbar den fattiga världen
              i form av de svårigheter som kommer till följd av minskad handel
              utan också minskar biståndsviljan i den rikare delen av världen.
              Bland annat påverkar det ländernas vilja att betala vad man har
              utlovat i bistånd. Det är inte solidariteten med de fattigaste
              människorna i världen som kommer i första rummet, utan man ägnar
              sig naturligtvis åt krishantering på hemmaplan.
            </seg>
            <seg n="c9dc40e8">
              Jag vill vara ärlig och uppriktig och säga att det är naturligt.
              Det har skett under tidigare regeringar, och det är också naturligt
              att det sker nu. Men för oss som jobbar med de här frågorna och
              som kämpar för den internationella solidariteten med världens
              utsatta människor är det viktigt att föra en intensiv debatt om
              att försvara det ändå begränsade flödet av resurser till de människor
              som har det svårast.
            </seg>
            <seg n="c7c07c8b">
              Exempelvis är det så att flera av EU:s nya medlemsländer anser
              att deras ekonomi nu är så ansträngd att de har svårt att leva
              upp till de löften de tidigare har gett om att ge bistånd. Inom
              EU har man kämpat för att komma överens om att höja biståndsnivåerna.
            </seg>
            <seg n="4dd60993">
              Samtidigt är det intressant hur debatten har förts här på hemmaplan
              på senare tid. Samtidigt som finanskrisen har tagit sig allt större
              proportioner har vi fått en biståndsminister som i och för sig
              indikerat detta tidigare, men som på ett nästan häpnadsväckande
              sätt gått ut i debatten och nu pratar om att slopa enprocentsmålet
              för svenskt bistånd. Få gånger har väl ett så tydligt besked kommit
              vid så fel tidpunkt.
            </seg>
            <seg n="503c97b7">
              Man blir inte klokare av resonemangen i det som skrivs av biståndsministern
              och Moderaternas partisekreterare. Det inleds nämligen med följande
              rader: Världen står inför ett antal strategiska utmaningar som
              kräver politiskt nytänkande och ledarskap. Inte minst finanskrisens
              globala omfattning och vittgående konsekvenser har illustrerat
              vikten av gemensamt agerande, som också inkluderar utvecklingsländernas
              intressen. Finanskrisen, livsmedelskrisen och klimatförändringarna
              drabbar de allra fattigaste värst.
            </seg>
            <seg n="5540cca5">
              Vad är då slutsatsen av det? Jo, då är slutsatsen att vi ska
              slopa enprocentsmålet och därmed öppna för minskat bistånd. Den
              här frågan skulle jag vilja ha ett svar på i dag av biståndsminister
              Gunilla Carlsson: Hur får man ihop den ekvationen?
            </seg>
            <seg n="37c43bc6">
              Det man egentligen pratar om här är att världens utsatta människor
              nu har det svårare än på väldigt länge och att flera av de landvinningar
              och framgångar vi ändå har uppnått på senare år nu kräver mindre
              resurser i en tid då de har det svårare än på länge. Den slutsats
              som biståndsministern kommer fram till är minst sagt både beklagansvärd
              och märklig.
            </seg>
            <seg n="092bb47d">
              Inför FN:s världstoppmöte 2005 lovade de 15 EU-medlemsländerna
              att öka sitt bistånd till 0,7 procent av bni före 2010. Det finns
              mycket i dag som tyder på att man inte kommer att nå dit. Det
              finns mycket som talar för att biståndsflödena till utvecklingsländerna
              faktiskt kommer att minska de kommande åren. Det kommer att krävas
              stora ansträngningar och ett ledarskap från oss i den rika världen
              för att lindra nöden för de fattiga och utsatta.
            </seg>
            <seg n="72512a27">
              I kölvattnet av minskade resurser och minskade biståndsflöden
              minskar också kampen och förutsättningarna för att utveckla demokrati,
              mänskliga rättigheter och många andra av de värden som vi så ofta
              har ställt oss bakom att kämpa för i den här riksdagen.
            </seg>
            <seg n="247679f7">
              Sverige ska det har vi diskuterat och varit ense om många gånger
              här i riksdagen vara pådrivande och trycka på att rika länder
              som inte lever upp till de gemensamma målsättningarna måste göra
              så, inte bara inom EU utan också i andra internationella forum.
              Det har också biståndsminister Gunilla Carlsson gjort. Hon har
              drivit på. Det har vi fått föredragningar om i utrikesutskottet,
              och vi har sett när vi läst protokoll att biståndsministern faktiskt
              har gjort just det. Hon har ställt upp och gjort det vi har sagt
              här i kammaren.
            </seg>
            <seg n="73c966eb">
              Samtidigt blir trovärdigheten kraftigt naggad i kanten när samma
              biståndsminister i Sverige, i debatten och i riksdagen vill kämpa
              för motsatsen och att ta bort enprocentsmålet. Som Birgitta Ohlsson
              från Folkpartiet mycket riktigt sagt i sina uttalanden är det
              sällan så att ett slopat enprocentsmål har lett till att man ökar
              biståndet utan snarast precis tvärtom. När man tar bort mål för
              hur mycket man ska allokera till bistånd brukar det inte bli mer
              pengar.
            </seg>
            <seg n="57711151">
              Dessutom tror jag att det är viktigt att titta på att vi ska
              ha en biståndspolitik och ett biståndsflöde som inte bara, som
              biståndsministern uttrycker det, är en belastning i högkonjunktur
              på grund av sin storlek utan som också håller när vi går in i
              svåra tider, som nu.
            </seg>
            <seg n="7dd8ce1d">
              Vi socialdemokrater förespråkar en solidaritetspolitik som syftar
              till att hållbart minska fattigdomen och klyftorna i världen på
              ett sätt som stärker utvecklingen av demokrati och respekt för
              mänskliga rättigheter. Politiken måste utformas så att biståndet
              bidrar till minskad marginalisering och inkluderar samverkande
              insatser på andra politikområden där handel, tillväxt och miljöhänsyn
              tillhör de viktigare. Biståndet ska präglas av hög ambition och
              hög kvalitet och ska ge resultat. Den solidaritetspolitik vi vill
              föra ska utvecklas för att bättre möta den nya tidens krav och
              behov. För en modern solidaritets- och utvecklingspolitik med
              fattigdomsbekämpning i centrum vill vi också satsa betydligt mer
              på konfliktförebyggande insatser, kvalitetsarbete och klimatåtgärder.
              Vi allokerar också i vårt budgetalternativ mer pengar till insatser
              på de här områdena.
            </seg>
            <seg n="bbd5fed3">
              Jag vill ge Holger Gustafsson rätt i det han sade i sitt anförande
              i den nyligen avslutade debatten om utgiftsområdet Internationell
              samverkan. Jag tror att Sverige där kan spela en större roll och
              att vi borde göra mer på det området. I de fall då konflikter
              utbryter spolieras snabbt allt det vi har kunnat göra genom inhemska
              insatser med stöd av biståndsinsatser från andra delar av världen.
            </seg>
            <seg n="950c8371">
              Vi förespråkar en stark biståndspolitik. Enprocentsmålet för
              svenskt bistånd ska fortsatt gälla. Därom är vi i oppositionen
              helt eniga. Men biståndet måste ha hög kvalitet och användas på
              ett effektivt sätt, och det arbetet måste vi gemensamt kämpa för
              att fortsätta utveckla. Det arbetet är aldrig färdigt inte för
              att man inrättar en institution som Sadev, inte för att man lägger
              mer resurser på revision. Det är en ständig debatt och kamp om
              att utveckla resurserna.
            </seg>
            <seg n="1817cc9f">
              Vi har också valt att ha synpunkter på den rapport som har kommit
              om hur enskilda organisationer har granskats. Egentligen var det
              inte de enskilda organisationerna som granskades, utan Sida. Men
              i och med Riksrevisionens presentation av sin rapport landade
              kritiken på de enskilda organisationerna. Det tycker vi är olyckligt.
              Alltför sällan nämns de stora och viktiga insatser som enskilda
              organisationer bedriver i världen.
            </seg>
            <seg n="d4ebca27">
              När man tittar på de insatser som svenskt bistånd gjort i Afghanistan,
              som nyss berördes, blir man mäkta stolt över att svenska enskilda
              organisationer kan göra så stor skillnad. Svenska Afghanistankommittén
              har varit där i 30 år. Den har kunnat verka under alla olika former
              av styre, talibaner, ryssar eller vad som helst, och ändå lyckats
              göra imponerande insatser. När Karzai var här i riksdagen för
              något år sedan sade han att han skulle vilja utse ordföranden
              i Svenska Afghanistankommittén till vice utbildningsminister i
              Afghanistan. Det var naturligtvis sagt med glimten i ögat, men
              som erkänsla för att Svenska Afghanistankommittén byggt upp en
              fjärdedel av Afghanistans skolor.
            </seg>
            <seg n="6f53ecda">
              Tyvärr tycker jag att det senaste årets snedvinklade debatt om
              enskilda organisationer som följd av Riksrevisionens presentation
              av sin rapport, som landade fel, på ett dåligt sätt redovisar
              hur viktiga insatser enskilda organisationer gör inom svenskt
              bistånd. De kräver sin upprättelse. Detta är snedvinklat. Det
              sägs att mycket pengar är slarvigt eller felaktigt använda. Jag
              skulle vilja säga att det är precis raka motsatsen. Deras insatser
              är stora och imponerande. På marginalen kan det säkert finnas
              saker som bör förbättras. Samtidigt är deras frivilliginsatser
              nästan omätbara i svenska pengar mätt. Många timmar, kvällar och
              helger läggs ned, och ibland tas också stora risker av svenska
              enskilda organisationer.
            </seg>
            <seg n="0fd4956c">
              Vi vill i vårt alternativ till budget lägga mer resurser på konfliktförebyggande
              insatser. Vi vill också göra en särskild satsning på demokrati
              och mänskliga rättigheter i Ryssland med 100 miljoner under 20092011.
              Det klingar illa när landets utrikesminister med en av Europas
              högsta stämmor kritiserar Ryssland när man samtidigt drar in demokratiinsatser
              i Ryssland. Man beklagar morden på journalister i Ryssland men
              avbryter samtidigt bistånd via svenska instanser som stöder fria
              journalister i Ryssland.
            </seg>
            <seg n="367eca2d">
              Det har kommit många motsägelsefulla uppgifter från regeringen
              på senare tid. Det har skrivits skriftliga frågor till utrikesministern.
              Han ämnar under våren återinföra någon form av bistånd på 10 miljoner,
              som inte ska tas från biståndsbudgeten men som ska gå till Moscow
              school of political studies. När tidningen Omvärlden har försökt
              få fram varifrån de pengarna ska tas har ingen vetat. Men Carl
              Bildt brukar ha någonting i bakfickan. Jag hoppas att det täcker
              10 miljoner.
            </seg>
            <seg n="606a2878">
              För oss är detta ett mycket större ansvarstagande vad gäller
              demokrati och mänskliga rättigheter i Ryssland. Vi skulle vilja
              uppmuntra er att fortsätta debatten. Vi hoppas att det landar
              i att ett större demokratistöd kan öppnas för Ryssland. Det är
              en hycklande inställning att prata om bristen på mänskliga rättigheter
              och samtidigt avsluta arbetet med stöd till sådana krafter.
            </seg>
            <seg n="020aba3f">
              Som jag tidigare har sagt vill vi att man inom Utrikesdepartementet
              och forskarvärlden bygger upp kapacitet för konfliktförebyggande
              och fredsskapande insatser. Vi vill i vårt skuggalternativ avsätta
              250 miljoner kronor, eller totalt 1 000 miljoner kronor inom budgetramen
              20092011.
            </seg>
            <seg n="854e0b85">
              Vi vill också göra särskilda satsningar på aids, eftersom det
              är ett oerhört hinder för utveckling. Vi får i vårt alternativ
              en riktad satsning på aidsbekämpning på 150 miljoner kronor eller
              totalt 500 miljoner kronor inom budgetramen 20092011.
            </seg>
            <seg n="49e416e8">
              Det är viktigt att förbättra återkopplingen till svenska folket
              om utvecklingspolitikens mål och resultat. Vi förordar därför
              en budgetförstärkning till ändamålet och vill i dialog med Sida
              och enskilda organisationer se över hur vi kan utveckla och stärka
              informationsarbetet kring biståndet.
            </seg>
            <seg n="faa35e1c">
              Slutligen skulle vi vilja att man gjorde en översyn över hur
              vi använder beskickningar i världen. Det är inte rimligt att vi
              både drar oss ur bistånd och lägger ned beskickningar på olika
              platser samtidigt som vi pratar om att vårt samarbete ska övergå
              i nya former. Vem ska då vara motorn i utvecklingen av de nya
              kontakterna?
            </seg>
            <seg n="9dbbcaf2">
              (ANDRE VICE TALMANNEN: Det var drygt 70 procent över begärd talartid.
            </seg>
            <seg n="785ecda7">
              Jag har också en fråga till Kent Härstedt, som inledningsvis
              sade att han ställer sig bakom reservationerna 1, 2 och 4. Det
              var med andra ord inget yrkande?)
            </seg>
          </u>
          <note n="e1cb9453">
            Jo, jag yrkar bifall till reservationerna 1, 2 och 4.
          </note>
          <note type="speaker" n="5d5e45b4">
            Anf. 12 HANS LINDE (v):
          </note>
          <u who="hans_linde_3886bf" xml:id="i-77f6ae66f4cd5e9f-0" n="9c701bd1" next="i-1df0c0b9c31ce393-0"/>
          <note n="a14a09d8">
            Fru talman! Jag vill inleda med att yrka bifall till reservationerna
            4 och 6.
          </note>
          <u who="hans_linde_3886bf" xml:id="i-1df0c0b9c31ce393-0" n="9c701bd1" prev="i-77f6ae66f4cd5e9f-0">
            <seg n="237c7659">
              Vi har att diskutera den borgerliga regeringens och oppositionens
              olika förslag till budget för utgiftsområde 7, Internationellt
              bistånd för 2009. Vi kommer under de kommande timmarna att diskutera
              nivåerna och innehållet på detta utgiftsområde, satsningar, nedskärningar
              och avräkningar. Jag vill därför, så här i början av debatten,
              påminna om vad det egentligen är som vi ska diskutera i dag.
            </seg>
            <seg n="3c6a94e8">
              I dag vaknade 800 miljoner människor och var hungriga. De kommer
              att genomleva den här dagen hungriga. I kväll kommer de att gå
              och lägga sig och vara minst lika hungriga.
            </seg>
            <seg n="4f3fc82e">
              I dag kommer 30 000 barn att dö alldeles i onödan, av tomma magar
              som vi skulle kunna fylla, av sjukdomar vi skulle kunna bota,
              av smutsigt vatten vi skulle kunna rena.
            </seg>
            <seg n="88ff3501">
              I dag kommer enligt Världshälsoorganisationen 200 kvinnor att
              dö i en illegal och osäker abort, eftersom män förvägrar dem den
              grundläggande rätten att bestämma över sina egna liv och sina
              egna kroppar.
            </seg>
            <seg n="299f057a">
              De är dessa 800 miljoner hungriga, dessa 30 000 barn vars stund
              på jorden blev alldeles för kort och dessa 200 kvinnor som dagligen
              blir offer för mäns vilja att kontrollera kvinnors kroppar som
              vi egentligen borde diskutera här i dag. Vad kan vi göra tillsammans
              här i Sverige så att fler av dem kan få äta sig mätta, fler av
              dem kan få rent vatten i sin kopp eller mediciner mot sin diarré
              och fler av dessa kvinnor kan få en säker och laglig abort?
            </seg>
            <seg n="30d80ffd">
              Ska vi nå dit kommer biståndet bara att kunna vara en del, men
              en viktig del. Men vi vänsterpartister anser samtidigt att om
              vi ska ta det avgörande steget mot en rättvis värld krävs mer
              än bistånd. Då krävs omfattande skuldavskrivningar, en klimatpolitik
              där de rika länderna och de multinationella företagen tar sitt
              ansvar, ett stärkt regelverk för vapenhandel, en reformering och
              demokratisering av IMF och Världsbanken, tydligare globala regler
              för utländska investeringar och rättvisa handelsregler. I grunden
              krävs en ny ekonomisk ordning med en tydlig omfördelning av makt
              och resurser från nord till syd, från män till kvinnor, från maktfullkomliga
              till maktlösa.
            </seg>
            <seg n="dbd8d22e">
              Fru talman! I Vänsterpartiets budgetmotion och vår motion om
              millenniemålen har vi försökt visa hur några av de första stegen
              i en sådan utveckling skulle kunna se ut. Av de många förslag
              vi lagt fram från Vänsterpartiets sida kommer jag i dag att fokusera
              på dem som berör internationellt utvecklingssamarbete.
            </seg>
            <seg n="c7650f1d">
              Vänsterpartiet anser att det är dags att vi gör enprocentsmålet
              till ett enprocentsgolv, att vi vågar gå vidare. Vänsterpartiet
              satsar därför i vårt förslag till budget för 2009 drygt 1,5 miljarder
              mer på internationellt utvecklingssamarbete än regeringen.
            </seg>
            <seg n="1814dee5">
              Vänsterpartiet satsar 3 miljarder under tre år på klimatbistånd,
              en satsning som vi lägger utöver enprocentsmålet. Vi gör denna
              satsning därför att det är världens fattiga som i dag tvingas
              bära den tyngsta bördan av klimatförändringarna.
            </seg>
            <seg n="99eb824c">
              Boskapskötarna i norra Mali, risbönderna i Vietnams delta och
              invånarna längs Kilimanjaros sluttningar betalar i dag priset
              för de koldioxidutsläpp som vi i i-länderna bär det tyngsta ansvaret
              för.
            </seg>
            <seg n="d79ed35a">
              För ett år sedan var Vänsterpartiet ensamt i denna kammare om
              att föreslå ett förstärkt klimatbistånd. I år har även regeringen
              gjort en så kallad satsning på klimatbistånd, men till skillnad
              från Vänsterpartiet väljer man att omfördela medel inom biståndsramen.
              Man tar med andra ord utlovade biståndsmedel från planerade satsningar
              på skolor, hivprevention och jordbruksutveckling. Först får världens
              fattiga och maktlösa bära den tyngsta bördan för våra klimatutsläpp,
              sedan låter man världens fattiga betala för klimatarbetet genom
              undandraget bistånd. För oss i Vänsterpartiet är detta en dubbel
              bestraffning av världens fattiga.
            </seg>
            <seg n="461097ef">
              Vänsterpartiet vill vidare öronmärka minst 10 procent av biståndet
              till SRHR-frågor, det vill säga frågor om sexuell och reproduktiv
              hälsa och rättigheter, öka stödet till de FN-organ som arbetar
              med kvinnors rättigheter, Unifem och UNFPA, och förstärka arbetet
              med Sidas HBT-handlingsplan. Detta är grundläggande rättighetsfrågor,
              men det är i minst lika hög grad en fråga om utveckling, fattigdomsbekämpning
              och demokrati. Minskad mödra- och barnadödlighet, ökad tillgång
              till sexualupplysning, preventivmedel och förstärkta sexuella
              rättigheter måste vara en central del i varje fattigdomsbekämpningsstrategi
              om den har ambitionen att vara framgångsrik.
            </seg>
            <seg n="ab38f78d">
              Vikten av jämställdhetsperspektiv i biståndspolitiken råder det
              sällan oenighet om i retoriken, men verkligheten talar ett helt
              annat språk. I år har den borgerliga regeringen sänkt stödet till
              de båda FN-organ som jobbar med kvinnors rättigheter, Unifem,
              FN:s utvecklingsfond för kvinnor, och UNFPA, det FN-organ som
              arbetar med sexuell och reproduktiv hälsa och rättigheter. Samtidigt
              som våra nordiska grannländer nu kraftigt förstärker stödet till
              Unifem minskar den borgerliga regeringen stödet med 15 procent.
            </seg>
            <seg n="66239571">
              Även när det kommer till HBT-frågorna återstår mycket innan retoriken
              omsatts till politiskt agerande. År 2006 finansierades 18 projekt
              med huvudfokus på HBT-frågor med svenska biståndsmedel till en
              kostnad av 3,9 miljoner kronor. Det motsvarar 0,015 procent av
              det totala utvecklingsarbetet.
            </seg>
            <seg n="cc441ed9">
              Vänsterpartiet vill vidare att möjligheterna för frivilligorganisationernas
              arbete förbättras. Frivilligorganisationer i Sverige spelar och
              har spelat en avgörande och viktig roll inom biståndet. Genom
              sina kontakter med andra folkrörelser i syd och sitt småskaliga
              arbete fyller de en viktig funktion. Genom alla de svenskar som
              genom åren ideellt engagerat sig i solidaritets- och biståndsarbetet
              har den svenska utvecklingspolitiken fått en tydligare folklig
              förankring och tillförts viktiga perspektiv.
            </seg>
            <seg n="732dba52">
              Vänsterpartiet vill därför att den egeninsats för frivilligorganisationernas
              informationsarbete som regeringen har infört ska avskaffas. I
              oppositionens gemensamma reservation 4 markerar vi tillsammans
              tydligt mot den hetskampanj som bedrivits mot de svenska frivilligorganisationerna,
              inte sällan sanktionerad av Riksrevisionen och biståndsministern.
              Ska hårdare krav ställas på dessa organisationer måste de också
              få de ekonomiska förutsättningarna att leva upp till dem.
            </seg>
            <seg n="a4958ec4">
              Fru talman! I regeringens förslag till budget uppfylls formellt
              enprocentsmålet för svenskt utvecklingssamarbete. Samtidigt sker
              en kraftig och omfattande urholkning. Sedan den borgerliga regeringen
              tillträdde 2006 har man tagit 6 292 miljoner kronor från biståndet
              för att bekosta flyktingmottagande i Sverige. Man har tagit 2
              077 miljoner kronor från biståndet för att finansiera skuldavskrivningar,
              men vi vet att det mesta av medlen aldrig har lämnat Finansdepartementet.
            </seg>
            <seg n="4c07e7b4">
              Sammanlagt kommer mer än 8 miljarder svenska kronor att ha avräknats
              med den här budgeten från biståndet för skuldavskrivningar och
              flyktingmottagande sedan Folkpartiet, Centerpartiet, Kristdemokraterna
              och Moderaterna kom till makten. 8 miljarder kronor det blir många
              måltider för världens hungriga, många näringspaketet och antibiotikakurer
              för världens döende barn och många säkra aborter för världens
              kvinnor. 8 miljarder kronor det blir väldigt många svikna vallöften
              för Folkpartiet, Centern och Kristdemokraterna.
            </seg>
            <seg n="34eefeae">
              Biståndsministern brukar avfärda dessa frågor som tråkiga teknikaliteter.
              Man kan ju fråga sig under vilken annan utgiftspost man skulle
              kunna avfärda över 8 miljarder som en tråkig teknikalitet?
            </seg>
            <seg n="4a75583d">
              Sverige är på inga sätt värst i klassen. 59 procent av Österrikes
              bistånd går till flyktingmottagande inom landet och till att bekosta
              utländska studenter på de österrikiska universiteten. För Frankrike
              är siffran 50 procent och för Italien 44 procent. Jag ska inte
              lasta den borgerliga regeringen i Sverige för urholkningen av
              det franska biståndet, men jag lastar den borgerliga regeringen
              för att man är så oerhört tyst inför den omfattande urholkningen
              av det internationella biståndet.
            </seg>
            <seg n="4b7c4730">
              Vänsterpartiet vill att Sverige ska vara en tydlig röst för ökat
              bistånd av högre kvalitet. En början hade varit att Sverige hade
              agerat inom OECD:s biståndskommitté Dac för att de internationella
              regelverken ska ses över för att minska utrymmet för urholkningar
              och för att sätta stopp för det oändliga budgettricksandet med
              biståndet.
            </seg>
            <seg n="75115102">
              Visst finns det kvalitetsbrister inom biståndet, men de finns
              inte framför allt i de existerande biståndsprojekten i Mali, Afghanistan
              eller Bolivia. De stora kvalitetsbristerna i det internationella
              biståndet finns på finansdepartementen i Paris, Rom och Helsingfors
              där miljarder av biståndet tricksas bort, så att det aldrig kommer
              världens fattiga till del.
            </seg>
            <seg n="74ca0aa7">
              Vänsterpartiet vill öka biståndet och höja dess kvalitet. En
              början skulle vara att se till att varje biståndskrona faktiskt
              användes som internationellt utvecklingssamarbete att varje biståndskrona
              hade använts på bästa sätt för att mätta världens 800 miljoner
              hungriga, rädda livet på några av de 30 000 barn som dör i dag
              och ge fler kvinnor tillbaka makten över sina kroppar.
            </seg>
          </u>
          <note n="28956243">
            Jag vill därmed yrka bifall till reservationerna 4 och 6.
          </note>
          <note type="speaker" n="8edba9d1">
            Anf. 13 BODIL CEBALLOS (mp):
          </note>
          <u who="bodil_ceballos_1a35e5" xml:id="i-6601459074f5627f-0" n="6d2bb5ef">
            <seg n="ea4818ae">
              Fru talman! Under de tidigare årens budgetdebatter har jag bland
              annat talat om vikten av att debet och kredit ska gå ihop och
              att det är svårt att följa vart resurser tar vägen när de avräknas
              från ett budgetområde till ett annat. Klart och tydligt är dock
              att en stor del av biståndsbudgeten går till flyktingmottagande
              i Sverige, precis som Hans Linde nämnde.
            </seg>
            <seg n="3c7b2935">
              Även i år bekostas en dryg tredjedel av hela utgiftsområde 8,
              det vill säga Migration, av biståndet. Vi tar över 2 miljarder
              från de allra fattigaste i världen och bekostar Migrationsverkets
              verksamhet, som ligger på ungefär samma summa, bara några enstaka
              miljoner mer.
            </seg>
            <seg n="b60e6f70">
              Eller är det kanske förvaren som de fattigaste bekostar? Där
              låser vi in människor som inte har begått några brott, ibland
              upp till ett helt år. Bara förvaren beräknas kosta över 200 miljoner
              nästa år. Eller bekostar de fattigaste i världen utvisningarna
              från Sverige? För dem har vi också avsatt över 200 miljoner.
            </seg>
            <seg n="589b9927">
              Eller bekostar de fattigaste domstolsprövningarna i Sverige,
              som har gett klartecken till myndigheterna om att det inte är
              krig i vare sig Afghanistan eller Irak och att vi därför utan
              problem kan utvisa människor dit? Samtidigt vill vi utöka den
              militära närvaron i landet. Eller betalar de fattigaste för de
              av Migrationsverket utsedda ombuden, som i vissa fall knappt träffar
              sina klienter?
            </seg>
            <seg n="472a45b5">
              För 2 miljarder kronor kan vi i stället hjälpa till att bekämpa
              fattigdom och ge människor förutsättningar för att leva kvar i
              sina hemländer i stället för att tvingas på flykt på grund av
              konflikter eller fattigdom. Det hade varit bättre och mer effektivt
              att lägga biståndspengar på att förebygga migrationsströmmarna
              i stället för att använda samma pengar till att skicka hem dessa
              personer till samma konflikt eller samma fattigdom igen.
            </seg>
            <seg n="64791114">
              Vår biståndsminister brukar vilja mäta resultat av de medel som
              fördelas. Det kan då vara läge att också ta reda på hur dessa
              2 miljarder faktiskt bidrar till fattigdomsbekämpningen i världen.
            </seg>
            <seg n="a8839dc5">
              Allt detta tog jag upp under diskussionen om utgiftsområde 8
              häromdagen. Jag är ansvarig också för migration, och för mig är
              det väldigt tydligt att de här två områdena har en koppling.
            </seg>
            <seg n="4dca7ea0">
              Jag ska inte fördjupa mig mer i det just nu. Jag vill däremot
              fråga våra allianskolleger här om de tycker att det är rätt att
              låta världens fattiga betala för att man låser in hederliga människor
              i förvar i Sverige tills det är möjligt att skicka tillbaka dem
              till krig eller den förföljelse som de flytt ifrån.
            </seg>
            <seg n="4324e1e9">
              Miljöpartiet tycker inte att det är rimligt, även om det i och
              för sig inte är emot regelverket att använda biståndsmedel till
              flyktingmottagning. Men att man gör det i en så stor omfattning
              och bekostar en tredjedel av ett helt annat utgiftsområde kan
              vi inte acceptera. Därför återför vi i vårt budgetförslag 1,5
              miljarder till biståndet.
            </seg>
            <seg n="e115f43b">
              Vi menar att det inte borde vara möjligt att använda bistånd
              för vare sig skuldavskrivningar eller flyktingmottagning och anser
              att regeringen bör driva att denna möjlighet tas bort ur regelverket
              i stället för att, som det nu verkar, försöka införa en möjlighet
              att också dra av till exempel militära insatser. Jag yrkar därför
              bifall till reservation 6.
            </seg>
            <seg n="dcdf6d0c">
              Fru talman! Precis som vi tidigare har hört har utspelen duggat
              tätt om biståndet det senaste året, och det verkar inte som om
              regeringspartierna är överens i alla frågor. Man får väl hoppas
              att det inte är så att folkpartister, Centern och Kristdemokraterna
              står kvar vid sina uppfattningar och värderingar.
            </seg>
            <seg n="5f665c92">
              En av alla frågor som varit föremål för diskussion handlar om
              att biståndet betalar ambassadverksamhet. Att Sida och ambassader
              är samlokaliserade och att det finns synergieffekter med en sådan
              samordning är inte kontroversiellt i sig. Men när vi öppnar ambassader
              utan att ens ha konsulär verksamhet, som ju borde vara en grunduppgift,
              och vi öppnar dem för att kunna hantera biståndet måste man fråga
              sig om det är en ambassad eller om det är ett Sidakontor som öppnas.
            </seg>
            <seg n="97b7fd59">
              Jag tänker då på ambassaden i Afghanistan som jag har förstått
              är en av de här biståndsfinansierade ambassaderna. Jag hade tänkt
              fråga biståndsministern i dag hur det faktiskt förhåller sig,
              men hon är inte här, så det går inte. Men kanske kan någon i alliansen
              förklara för mig hur det ligger till.
            </seg>
            <seg n="3450837b">
              Fru talman! Miljöpartiet har väldigt länge drivit att det behövs
              ett ökat klimatbistånd, och vi välkomnar att regeringen har det
              med i sin budget. Vi välkomnar också att biståndsministern och
              miljöministern, enligt en debattartikel jag läste i Göteborgs-Posten
              häromdagen, verkar ha förstått att det inte är en bra idé att
              utvecklingsländer investerar i fossil energi.
            </seg>
            <seg n="23472ec6">
              Men för att undvika en stor expansion av fossila bränslen i utvecklingsländer
              behövs det snarast kraftfulla investeringar i förnybar energi
              och att vinsterna också kommer utvecklingsländerna till godo,
              vilket inte alltid är fallet. Om det inte är så kommer utvinningen
              och därmed också användningen av de fossila bränslena att öka.
            </seg>
            <seg n="14a566c3">
              Det Miljöpartiet däremot inte välkomnar är att klimatbiståndet
              tas direkt från biståndsbudgeten trots att det enligt Kyotoöverenskommelsen
              inte är tillåtet. Det står uttryckligen att de utvecklade länderna
              ska tillhandahålla nya och additionella finansiella resurser.
              De ska också tillhandahålla finansiella resurser inklusive teknologiöverföring
              som parter från utvecklingsländer behöver, det vill säga utöver
              utlovat bistånd.
            </seg>
            <seg n="2d5c31a8">
              Fru talman! Under våren fick utskottet besök av UNDP som berättade
              att det behövdes 86 miljarder dollar förutom redan utlovat bistånd
              från världens länder för klimatåtgärder. Men trots Kyotoprotokoll
              och UNDP:s information lägger regeringen klimatbiståndet inom
              ram. Miljöpartiet menar att klimatbiståndet ska ligga utom ram
              och lägger 1,3 miljarder kronor per år utöver biståndsramen, utöver
              enprocentsmålet.
            </seg>
            <seg n="0dae1254">
              Dessutom bör allt annat bistånd, också inom ram, vara klimatsäkrat.
              Annars kan det vara detsamma som att slänga pengarna direkt i
              sjön.
            </seg>
            <seg n="3b2e75bc">
              Vi återför också de medel som går till reformsamarbete i Östeuropa
              till biståndsbudgeten. Det beror inte på att det inte är viktigt
              med hjälp av olika slag till Östeuropa, men vi ifrågasätter att
              det läggs under biståndet när det inte går att pressa in det under
              det internationella regelverket för biståndet. I stället har det
              fått en egen budgetpost och läggs under de så kallade avräkningarna,
              precis som flyktingmottagningen.
            </seg>
            <seg n="217ffb52">
              Sammanlagt har Miljöpartiet lagt 2,8 miljarder mer i sitt budgetförslag
              utöver ramen, utöver enprocentsmålet. Vi återför också de knappt
              1,5 miljarderna från Östeuropasamarbetet inom ram till biståndsdelen
              av enprocentsmålet. Sammanlagt innebär det drygt 4,2 miljarder
              mer till bistånd, och där vill vi i stället prioritera fattigdomsbekämpning.
            </seg>
            <seg n="9abed771">
              Fru talman! Sverige har råd med solidaritet. Även i en global
              finanskris med många varsel, aktieras med mera är vi mycket lyckligt
              lottade när vi jämför oss med de länder som drabbas värst och
              som drabbas dubbelt av både finanskris och klimatkris.
            </seg>
            <seg n="53ad1435">
              Vi har mat på borden. Barnen kan gå i skolan. Det finns sjukhus
              med både läkare och annan vårdpersonal. Vi har vägar, tåg och
              buss och kan ta oss dit när vi behöver.
            </seg>
            <seg n="818a21bb">
              Så ser det långt ifrån ut i stora delar av världen. Även om demokratiutvecklingen
              har gått framåt och varit relativt god de senaste åren i många
              länder ökar fattigdomen och antalet hungrande människor. Att i
              det läget ständigt ifrågasätta enprocentsmålet samtidigt som vi
              antar paket efter paket med mångmiljardbelopp för att rädda vår
              egen välfärd känns minst sagt beklämmande.
            </seg>
            <seg n="fbcbe617">
              Biståndet behövs kanske mer än någonsin om vi ska klara av att
              skapa en rättvis värld. Det handlar naturligtvis om ett effektivt
              bistånd, men effektivitet är inte detsamma som en minskning av
              beloppen, som man lätt kan få uppfattningen att biståndsministern
              då och då menar. Vi ska väl snarare ha god koll på att pengarna
              faktiskt gör nytta och att de bidrar till fattigdomsbekämpningen.
            </seg>
            <seg n="efddc86a">
              Millenniemålen är grunden för det arbete som vi på global nivå
              har förbundit oss till. Det är viktigt att vi inte tappar fokus
              i det arbetet.
            </seg>
            <seg n="0ea79de3">
              Fru talman! Ska ett lands utveckling bli stabil och långsiktigt
              hållbar måste den grundas på varje lands egna förutsättningar
              och styras av det egna folkets vilja om hur utvecklingen ska formas.
              Det går inte att hitta en modell som fungerar överallt. Det som
              fungerade i Sverige för hundra år sedan kan ge ledning i vissa
              frågor, men det kan inte tas för givet att den modellen ska fungera
              överallt.
            </seg>
            <seg n="b5bfb969">
              Att mottagarländerna själva bestämmer över utvecklingsprocesserna
              är därför en central princip, men budgetstöd måste hanteras varsamt.
              Det är en bra modell i länder där det är möjligt att göra en bra
              uppföljning, så att man kan förvissa sig om att pengarna når ut
              till alla nivåer i samhället och inte hamnar i någons eller någras
              fickor. Vi stöder budgetstödet men menar att vi måste ha kontroll
              på att det faktiskt används på rätt sätt.
            </seg>
            <seg n="69a560d6">
              När det gäller bedömningen av ett lands ekonomiska politik anser
              vi att Sverige ska göra en självständig bedömning utifrån olika
              källor och också göra en självständig analys av var biståndsmedlen
              gör mest nytta i stället för att i alla lägen utgå från Internationella
              valutafondens bedömningar. Jag yrkar därför bifall till reservation
              5.
            </seg>
          </u>
          <note type="speaker" n="c16923fd">
            Anf. 14 CHRISTIAN HOLM (m):
          </note>
          <u who="christian_holm_0d5c49" xml:id="i-5db35c876879bdb2-0" n="e2794dd8">
            <seg n="2958b72b">
              Fru talman! Jag vill börja med att yrka bifall till utskottets
              förslag i betänkandet.
            </seg>
            <seg n="152e0ab6">
              Vi debatterar i dag en mycket viktig fråga, och det är frågan
              om vårt internationella bistånd och vårt arbete för att förbättra
              situationen för de människor som har det allra svårast och är
              allra mest utsatta.
            </seg>
            <seg n="c17361d5">
              Vi har i tidigare debatter under mandatperioden diskuterat den
              landfokusering som har skett på biståndsområdet. Ett betänkande
              om mänskliga rättigheter har debatterats liksom en ny svensk strategi
              för vår politik gentemot Afrika. Det är några av de delar som
              vi har jobbat med under mandatperioden.
            </seg>
            <seg n="f3154921">
              Beträffande landfokuseringen har vi, när det gäller antalet länder
              som vi har bilaterala samarbeten med, gått från ca 70 till drygt
              30 länder, och vårt engagemang i de länderna ökar.
            </seg>
            <seg n="1cf97e04">
              Fattigdomsbekämpningen står i fokus, att minska den stora andel
              människor som lever i absolut fattigdom eller fattigdom. De fattigaste
              delarna i världen finns till största delen på den afrikanska kontinenten.
              Därför har också vårt fokus på Afrika stärkts. Vi har också fokuserat
              på några specifika ämnen och prioriterar särskilt de tre tematiska
              områdena demokrati och MR, klimat och miljö samt jämställdhet
              och kvinnors roll i utvecklingen.
            </seg>
            <seg n="c57d70ab">
              Mycket har, som sagt, skett på biståndsområdet, men självklart
              är vi inte i hamn, utan vi måste hela tiden arbeta för att fortsätta
              att utveckla vår biståndspolitik.
            </seg>
            <seg n="c3ca05ef">
              På hemmaplan har vi, som sagt, gjort mycket, men Sverige är också
              pådrivande inom det internationella biståndssamarbetet, precis
              som Kent Härstedt påpekade i sitt anförande. Sverige är en stor
              biståndsgivare sett till det belopp som vi ger i förhållande till
              vår befolkning. Drygt 30 miljarder är dessutom en ansenlig summa,
              men av det globala biståndet utgör det givetvis en mindre del.
              Men om vi utöver vårt eget bistånd kan vara med och påverka och
              bidra till att effektivisera också det globala biståndet kan vi
              nå mycket goda resultat.
            </seg>
            <seg n="5e2b180b">
              Bistånd räcker inte i sig självt för att skapa en hållbar utveckling.
              För att komma till rätta med de utmaningar som världen står inför
              räcker det inte med aldrig så mycket traditionellt bistånd. Incitamenten
              för att nå utveckling heter demokrati, frihet och inte minst marknadsekonomi.
              Biståndet bör fungera som ett smörjmedel för att skapa förutsättningar
              för denna utveckling.
            </seg>
            <seg n="208019e8">
              Fru talman! Jag tror att det framöver vore sunt att föra en diskussion
              om det mål om utbetalning som vi i dag följer och lever upp till.
              Det är ett mål som innebär att vi betalar ut 1 procent av vårt
              bni i bistånd enligt de kriterier som finns enligt OECD-Dac. Jag
              tycker inte att vi ska diskutera huruvida vi ska höja biståndet
              eller sänka biståndet. Jag tycker att vi ska ha den diskussionen
              för att skapa en mer effektiv och ansvarsfull biståndspolitik.
            </seg>
            <seg n="5ff04b54">
              Vid somliga tillfällen finns det insatser där vi skulle kunna
              ta upp kampen mot fattigdomen, men eftersom pengarna finns på
              fel konton kan vi inte genomföra dessa insatser med hjälp av biståndsmedel.
              Jag är övertygad om att vi skulle bli mer effektiva och nå längre
              i vårt arbete om vi inte till punkt och pricka i alla lägen skulle
              vara helt beroende av att följa OECD-Dacs bedömningskriterier
              för vad som är tillåtet att räknas som bistånd.
            </seg>
            <seg n="6f1fbb17">
              Genom att omdefiniera det enprocentsmål vi i dag följer till
              ett utvecklingsmål skulle vi öppna möjligheten för Sverige att
              sätta sin egen agenda för biståndspolitiken. Det skulle öka möjligheterna
              för riksdag och regering att friare kunna fatta beslut om hur
              vi på ett så effektivt sätt som möjligt ska använda de svenska
              skattebetalarnas pengar. I de allra flesta fall är jag helt övertygad
              om att de bedömningar som vi gör i Sveriges riksdag och som regeringen
              gör skulle ligga helt i linje med OECD-Dacs regler, men självklart
              skulle det finnas ett och annat område där vi kanske inte skulle
              komma till samma slutsatser.
            </seg>
            <seg n="0d43c356">
              Internationellt har vi kommit överens om ett mål för biståndet
              på 0,7 procent av bni utifrån det regelverk som OECD-Dac har satt
              upp. Det ska Sverige följa och leva upp till, och Sverige trycker
              också på internationellt för att även andra länder ska leva upp
              till målet. Den summa som däremot överstiger 0,7 procent skulle
              kunna innefatta sådana insatser som inte till punkt och pricka
              följer Dacreglerna.
            </seg>
            <seg n="e9d10946">
              Jag är övertygad om att ett utvecklingsmål i stället för ett
              utbetalningsmål skulle göra det svenska biståndet mer effektivt
              och leda till större förbättringar för de människor som bor i
              de områden där vi gör våra biståndsinsatser.
            </seg>
            <seg n="72226ec8">
              Vi vet att vårt lands ekonomi förändras. Ibland går det upp,
              och ibland går det ned. Om biståndsmålet då är knutet till en
              procentsats förändras summan från år till år. Givetvis är det
              svårare att hantera en situation där pengarna minskar, men även
              när summan ökar snabbt utan att man långt i förväg kan planera
              blir det svårare att göra en långsiktig planering med stabilitet.
              En mer långsiktig strategi skulle kunna innebära att det samlade
              svenska biståndet ibland landar en bra bit över 1 procent av bni
              och ibland något under. Vi slipper därmed riskera att behöva avstå
              viktiga insatser som vi vill göra men som vi inte kan bara för
              att de inte uppfyller Dacs kriterier.
            </seg>
            <seg n="f37d68ae">
              Fru talman! Jag skulle vilja ta upp några exempel som i dag inte
              kan räknas in i biståndet men som är viktiga.
            </seg>
            <seg n="7bd3d3f6">
              Enligt min uppfattning bör humanitär minröjning helst genomföras
              av professionella minröjare, inte av civila. Men med dagens regler
              kvalificerar sig inte professionell minröjning utförd av soldater
              som bistånd.
            </seg>
            <seg n="2f4ea37c">
              Det skulle också vara bra om vi kunde stödja utbildning och kompetenshöjning
              i internationellt polissamarbete och mänskliga rättigheter. Vidare
              skulle vi upprätthålla en beredskapspool av svenska poliser för
              att på så sätt stärka förutsättningarna för en snabbare rekrytering
              av svenska poliser till internationella civila krishanteringsinsatser.
              Men det får inte heller enligt Dacs kriterier räknas till bistånd.
            </seg>
            <seg n="578bac98">
              Vi satsar stort på kampen mot hiv/aids, andra smittsamma sjukdomar
              och epidemier. Vi vet att läkemedelsforskningen har en viktig
              roll att spela för att komma till rätta med detta. Men att investera
              i svensk forskning om smittsamma sjukdomar som främst drabbar
              världens fattiga kvalificerar sig inte heller som bistånd.
            </seg>
            <seg n="02c7686e">
              En fråga som har debatterats mycket, och som har tagits upp i
              talarstolen tidigare i dag, är demokratiarbetet i Ryssland. Där
              skulle vi kunna göra fler insatser för demokrati. Jag tycker att
              det är rimligt att Sverige ska kunna bedriva biståndsarbete för
              att säkra demokratiska krafter även i länder som inte godkänns
              som biståndsmottagare enligt OECD-Dac. I dagsläget är väl Ryssland
              kanske det allra tydligaste exemplet.
            </seg>
            <seg n="fd4df199">
              Vi ska klimatsäkra biståndet. Det verkar finnas ett brett stöd
              även hos oppositionen. Klimatförändringar och miljöpåverkan är
              en av de största utmaningarna som världen står inför. Problemen
              drabbar utvecklingsländer allra hårdast eftersom de har små resurser
              att förebygga och möta klimat- och miljörelaterade hot.
            </seg>
            <seg n="c3a94f67">
              Det ska heller aldrig råda något tvivel om att vi står på de
              människors sida som kämpar för demokrati och frihet. Världens
              diktatorer ska frukta svenskt bistånd. Biståndet borde redan för
              länge sedan ha varit villkorat med respekt för medborgerliga och
              politiska rättigheter.
            </seg>
            <seg n="2a44cda4">
              Vi ska också bli världsmästare på att skydda och främja kvinnors
              rättigheter och möjligheter. Vi har inte råd att undanta hälften
              av jordens befolkning i utvecklingssamarbetet. Att stärka kvinnors
              roll, delaktighet och rättigheter i utvecklingsländerna är därför
              en nödvändighet för att nå framgång. Det handlar om delaktighet
              i arbetslivet och i politiken. Det handlar om att stärka kvinnors
              rätt till sin kropp, vilket självklart är en grundförutsättning
              ur ett MR- och demokratiperspektiv. Det är också grundläggande
              för att vända utvecklingen med hiv/aids.
            </seg>
            <seg n="ce9431b8">
              Här sker också stora satsningar, inte minst inom SRHR-området,
              det vill säga området sexuell och reproduktiv hälsa och rättigheter.
            </seg>
            <seg n="53874923">
              Krig och konflikter och därmed bristen på fred och säkerhet är
              ett av de största hoten mot att minska fattigdomen. Vi bör därför
              stärka biståndets förmåga att vara ett komplement till de militära
              insatser vi gör för fredsbevarande, fredsbyggande och återuppbyggande.
            </seg>
            <seg n="e5ea54ed">
              Fru talman! Med hjälp av tydligare prioritering, fokusering och
              starkare resultatstyrning har vi lagt grunden för ett bistånd
              som kan göra verklig nytta där det verkligen behövs. Det ska vara
              ett bistånd som har bättre möjligheter att förbättra situationen
              för de allra fattigaste och mest utsatta i världen. Därmed kan
              vi också vara stolta när vi inför de svenska skattebetalarna kan
              berätta att deras skattepengar används på ett effektivt och ansvarsfullt
              sätt och gör nytta för dem som allra mest behöver det.
            </seg>
            <seg n="df098580">
              Nu arbetar vi vidare, och snart ska vi i utskottet behandla ytterligare
              en skrivelse om demokrati och mänskliga rättigheter i biståndet.
              Vi förstärker då vår profil och vårt fokus på frågorna ytterligare.
            </seg>
          </u>
          <note type="speaker" n="2e00eb24">
            Anf. 15 HANS LINDE (v) replik:
          </note>
          <u who="hans_linde_3886bf" xml:id="i-b66ad35f8d487159-1" n="9c701bd1">
            <seg n="988fd79d">
              Fru talman! Jag tycker att det är synd att en gammal biståndsminister
              och biståndsvän som Alf Svensson behövde lyssna på detta anförande.
              En så tydlig attack på svensk biståndspolitik har vi väl sällan
              hört från riksdagens talarstol.
            </seg>
            <seg n="ec841ef4">
              Det här var en utveckling av det vi kunde läsa på DN Debatt den
              27 november när Nya moderaterna skulle presentera sin nya biståndspolitik
              där den tydligaste signalen skulle vara att svenskt bistånd ska
              minska. Enprocentsmålet ska ersättas av ett 0,7-procentsgolv,
              vilket skulle öppna för en minskning med 10 miljarder kronor redan
              nästa år i biståndet. Det kallar Christian Holm för ansvarsfullt.
            </seg>
            <seg n="60400d36">
              Nya moderaterna vill med sin nya biståndspolitik att mer av biståndet
              ska gå till helt andra saker än bistånd. Regelverken är uppenbarligen
              för strikta. Vi ska ha en mer flexibel användning av medlen, trots
              att den moderatledda regeringen har tagit 8 miljarder kronor från
              biståndet under sin tid vid makten och använt till helt andra
              saker än bistånd. Nu ska man öppna för att det ska gå till militära
              insatser, till forskning i Sverige och så vidare.
            </seg>
            <seg n="8e939f09">
              Allt det här är viktigt. Vänsterpartiet är vän av flera av de
              militära insatser vi gör i världen i dag. Vi är vänner av svensk
              forskning. Men jag kan påminna Christian Holm om att det finns
              fler utgiftsområden än biståndet. Vi kan finansiera internationella
              insatser och forskning också på en massa andra sätt.
            </seg>
            <seg n="8543b74c">
              Att man ska kringgå reglerna säljer Christian Holm in som att
              det skulle öka kvaliteten. Man häpnar på många sätt.
            </seg>
            <seg n="ce81a54a">
              Sammantaget är det här Nya moderaternas nya biståndspolitik.
              Vi ska ge mindre bistånd, och mer bistånd ska gå till helt andra
              saker än fattigdomsbekämpning i världen. Den självklara frågan
              till Christian Holm är: Vad är det som egentligen är nytt med
              Nya moderaternas nya biståndspolitik? För mig är det samma gamla
              moderata skåpmat som vi har hört talas om så många gånger förut.
            </seg>
          </u>
          <note type="speaker" n="ce59c34e">
            Anf. 16 CHRISTIAN HOLM (m) replik:
          </note>
          <u who="christian_holm_0d5c49" xml:id="i-5db35c876879bdb2-1" n="e2794dd8">
            <seg n="fe221095">
              Fru talman! Det verkar som om Hans Linde inte riktigt hörde vad
              jag sade. Jag sade inte att vi skulle sänka det svenska biståndet.
              Jag sade att vi med 0,7 procent skulle följa det som är OECD-Dacs
              kriterier men att vi med det som är över 0,7, i de fall vi tycker
              att det gynnar de svenska insatser vi gör, även skulle kunna göra
              insatser utöver detta däribland exempelvis demokratiinsatser i
              Ryssland och många sådana delar.
            </seg>
            <seg n="3be5f809">
              Jag kan inte riktigt följa den röda tråden i Hans Lindes tal.
              Det är klart att det alltid finns pengar på andra utgiftsområden.
              Men vi har ett budgettak. Det har vi i alliansen, inte bara Moderaterna
              utan även Centerpartiet, Folkpartiet och Kristdemokraterna, valt
              att följa, medan de tre oppositionspartierna i olika mått har
              valt att spräcka detta utgiftstak.
            </seg>
          </u>
          <note type="speaker" n="ed9025e3">
            Anf. 17 HANS LINDE (v) replik:
          </note>
          <u who="hans_linde_3886bf" xml:id="i-b66ad35f8d487159-2" n="9c701bd1">
            <seg n="6eaff7af">
              Fru talman! Min stora fråga till Christian Holm, vad det är som
              är nytt med de nya moderaternas biståndspolitik, fick jag inget
              svar på. Det kanske inte är så lätt, för den är förvillande lik
              de gamla moderaternas gamla biståndspolitik.
            </seg>
            <seg n="a727cbd3">
              Den gamla biståndspolitiken, som man nu ska hotta upp på olika
              sätt, beskrivs och motiveras med ganska innehållslös retorik om
              kvalitet. Vi ska vara ansvarsfulla i världen. Det brukar låta
              så från Moderaterna. Man motiverar egentligen alla sina försämringar
              på biståndsområdet med höjd kvalitet. Man sänker biståndet och
              kallar det kvalitet. Man urholkar biståndet och kallar det kvalitet.
              Man bedriver hetskampanjer mot frivilligorganisationerna och kallar
              det kvalitet. Kvalitet har plötsligt blivit synonymt med att man
              kan göra nästan precis vad som helst med svenskt bistånd.
            </seg>
            <seg n="a6a6f788">
              Frågan kvarstår: Vad är det som är nytt med de nya moderaternas
              nya biståndspolitik? Jag kan inte se det.
            </seg>
            <seg n="5939e6b6">
              Det är också intressant att Christian Holm säger att vi måste
              vara mer flexibla. Vi måste kunna använda våra pengar på andra
              sätt. Som jag sade i mitt anförande tidigare går 59 procent av
              Österrikes biståndsbudget till helt andra saker än bistånd. Av
              Frankrikes biståndsbudget går 50 procent till andra saker än bistånd.
              Av Italiens biståndsbudget går 44 procent till helt andra saker
              än bistånd. Är det för lite? Borde de öka på? Borde mindre av
              den österrikiska biståndsbudgeten gå till bistånd och en högre
              andel av den budgeten läggas på helt andra saker? Man öppnar här
              för många fler kryphål i det internationella regelverket.
            </seg>
            <seg n="25c5c532">
              Någonstans säger också Christian Holm: Nej, vi ska inte sänka
              biståndet. Det är väl de facto det man pratar om när man går från
              ett enprocentsmål till ett 0,7-procentsmål. Det finns ju en skillnad
              däremellan. Den skillnaden är 10 miljarder kronor. Om jag får
              återknyta till min inledning måste man fråga sig: 10 miljarder
              mindre till fattigdomsbekämpning i världen, 10 miljarder mindre
              till bistånd, hur ser det till att fler av världens hungriga får
              mat i magen? Hur bidrar det till att fler av de barn som skulle
              dö i dag i stället får vakna upp till morgondagen? Hur ser det
              neddragna biståndet till att fler kvinnor får tillgång till en
              säker och legal abort?
            </seg>
          </u>
          <note type="speaker" n="24ae8a17">
            Anf. 18 CHRISTIAN HOLM (m) replik:
          </note>
          <u who="christian_holm_0d5c49" xml:id="i-5db35c876879bdb2-2" n="e2794dd8">
            <seg n="3c45eaf1">
              Fru talman! Det är just det som Hans Linde påpekar. Det nya är
              att vi vill att våra satsningar i större utsträckning ska kunna
              förstärkas på olika sätt. Om vi har 0,7 som gräns har vi, återigen
              Hans, inte sagt att vi ska dra ned utan att vi ska möjliggöra
              användning som enligt OECD-Dac inte räknas som bistånd. Vi ska
              göra insatser som kanske stärker de övriga insatser som vi gör.
              Minröjning i Afghanistan kan vara ett sådant exempel. Det kan
              underlätta för utveckling i landet men också stärka övriga svenska
              insatser.
            </seg>
            <seg n="f61f8867">
              Sedan är det lite intressant att höra när Hans Linde raljerar
              över att biståndet också används till exempelvis flyktingmottagning
              och skuldavskrivningar. Under ganska många år satt Hans Lindes
              parti tillsammans med Socialdemokraterna och stöttade en socialdemokratisk
              regering. Även på den tiden räknade man på samma sätt.
            </seg>
          </u>
          <note type="speaker" n="00b991d0">
            Anf. 19 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-2cc2e2562424cc27-1" n="888ad6ac">
            <seg n="0d0027ab">
              Fru talman! Först hoppas jag naturligtvis att Christian Holm
              kommer med ett meddelande till oss om var biståndsministern är
              i dag. Detta är den årliga biståndspolitiska debatten. Ett antal
              olika utspel har gjorts under året, och i dag finns möjligheten
              för Sveriges riksdag att föra en debatt om biståndsministerns
              politik och utspel. Men i dag är hon inte här. Var är biståndsministern,
              Christian Holm?
            </seg>
            <seg n="a3973530">
              Christian Holms utbyte med Hans Linde var väldigt talande. Vi
              vill lägga ett golv på 0,7 procent och sedan använda 0,3 till
              andra ändamål. Vi kan ju titta i protokollet efteråt där Christian
              Holm säger: som gynnar de svenska intressena.
            </seg>
            <seg n="5c85aaa7">
              Är det det som svenskt bistånd är till för? Är det det som solidariteten
              med världens utsatta människor och kampen för mänskliga rättigheter
              handlar om, att vi ska ge pengar till svensk forskning och annat?
            </seg>
            <seg n="06d3aea7">
              Varför ska vi öppna regelverken för en vidare tolkning? Varför
              ska Sverige som enda land i Europa kämpa för att öppna regelverken
              inom OECD för en vidare tolkning, i ett sammanhang där det just
              nu pågår en process i Sveriges biståndspolitik där vi stramar
              upp och fokuserar på färre länder och där vi går igenom en process
              där vi ska fokusera på färre temaområden. Jag förstår inte. Det
              är helt motsägelsefullt att vi samtidigt ska öppna regelverket
              för vidare tolkningar som vi kan använda på ännu fler områden.
            </seg>
            <seg n="c0ec5a45">
              Hur hänger detta ihop, Christian Holm? Hur vill ni ha det? Har
              ni en politik och resten av alliansen en annan politik, både vad
              gäller enprocentsmålet och inriktningen på svensk politik när
              det gäller biståndet? Det är mycket märkligt, får jag säga. Hur
              vill ni ha det?
            </seg>
          </u>
          <note type="speaker" n="b980b7b5">
            Anf. 20 CHRISTIAN HOLM (m) replik:
          </note>
          <u who="christian_holm_0d5c49" xml:id="i-5db35c876879bdb2-3" n="e2794dd8">
            <seg n="269244c7">
              Fru talman! När Kent Härstedt talar om biståndsministern låter
              det ungefär som när jag och mina kolleger under förra mandatperioden
              undrade: Var är statsministern?
            </seg>
            <seg n="4214cdb6">
              Det är faktiskt så att biståndsministern har haft en oerhört
              hög närvaro här i kammaren under de gångna två åren. I dag har
              hon privata skäl för att inte vara här. Men som du ser är representanter
              för alla borgerliga partier här. Jag tror och hoppas att vi ska
              kunna svara på frågorna. Vi driver nämligen samma politik som
              vår regering.
            </seg>
            <seg n="3a0a070e">
              Vår politik ska gynna de svenska intressena, sade Kent Härstedt.
              Gynna de övriga svenska insatser vi gör så att vi får större effekt
              av dem var vad jag menade. Skulle det dessutom leda till att svenska
              intressen skulle gynnas är väl inte det negativt, men det är inte
              det som är den främsta prioriteringen.
            </seg>
            <seg n="1c6c9a99">
              Varför ska vi då vidga tolkningen? Det var det jag sade, just
              för att det finns insatser i dag som vi vill göra men som vi inte
              kan göra i och med att de inte är klassade som bistånd. Då kan
              Kent Härstedt säga att vi ska ta pengar någon annanstans ifrån.
              Men på något sätt är det alltid så att pengar är en begränsad
              resurs. Med ganska lite av våra biståndsmedel skulle vi kunna
              göra enorma insatser i de här länderna.
            </seg>
          </u>
          <note type="speaker" n="c43e4675">
            Anf. 21 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-2cc2e2562424cc27-2" n="888ad6ac">
            <seg n="547b1a23">
              Fru talman! Tack för det, Christian Holm! Vi önskar ständigt
              från riksdagen närvaro av ministrar. Det hoppas jag att vi under
              alla majoriteter alltid ska kämpa för. Det är här i kammaren som
              debatten ska föras, oavsett vilken regering som sitter. Oavsett
              vilka ministrar eller statsministrar som saknas vill vi ha hit
              dem. Den linjen har jag drivit förut och kommer att driva fortsatt.
              Jag hoppas också att ni driver på era kolleger i regeringen och
              påtalar att de ska vara närvarande i kammaren när deras ärende
              debatteras. Där hoppas jag att vi håller en gemensam linje.
            </seg>
            <seg n="29c98b90">
              Det finns inte för mycket biståndsmedel i världen. Det finns
              inte för mycket pengar till humanitära ändamål.
            </seg>
            <seg n="aa57a867">
              Det är fullt möjligt att använda resurser till minröjning. Redan
              när jag jobbade hos biståndsminister Pierre Schori var jag ute
              och besökte fältprojekt med minröjning, bland annat i Kambodja
              och Laos. Jag tror att det var bombröjning i det ena landet och
              minröjning i det andra som drevs av Norsk folkebevegelse, bland
              annat stött av svenska och norska biståndsmedel.
            </seg>
            <seg n="3580d16c">
              Minröjning är inte något totalt nytt. Problemet handlar om att
              pengar skulle kunna föras över till militära ändamål. Där säger
              vi blankt nej.
            </seg>
            <seg n="ecaeab5f">
              I dag ges 1015 gånger mer pengar till militära ändamål än till
              humanitära ändamål i världen. Det är inte en förstärkning på det
              området som behövs utan snarare en ökad fokusering.
            </seg>
            <seg n="c6566364">
              Christian Holm säger också att vi ska bli världsmästare på att
              skydda kvinnor. Men varför drar man då ned resurser till stöd
              för kvinnor i världen? Vi hörde Hans Linde tidigare nämna flera
              av de organ som kämpar för att skydda kvinnors rättigheter och
              utveckla kvinnors rättigheter i världen. Den nuvarande regeringen
              har dragit ned stödet till de FN-organen.
            </seg>
            <seg n="6c27b9c3">
              Jag skulle vilja ha ett besked om hur detta ska komma till. Det
              handlar inte bara om fina ord. Man måste visa vägen.
            </seg>
          </u>
          <note type="speaker" n="43384874">
            Anf. 22 CHRISTIAN HOLM (m) replik:
          </note>
          <u who="christian_holm_0d5c49" xml:id="i-5db35c876879bdb2-4" n="e2794dd8">
            <seg n="5ce07bdd">
              Fru talman! Det är klart att vi från vår sida också jobbar hårt
              för att alla ministrar i så stor utsträckning som möjligt ska
              vara på plats under våra debatter. Vi kan konstatera att vi åtminstone
              har lyckats mycket bättre den här mandatperioden än under tidigare
              mandatperioder. Det har inte vi själva undersökt. Det har andra
              gjort.
            </seg>
            <seg n="28f57e82">
              Det kan gå att göra minröjning med biståndsmedel. Men då får
              det inte vara militärer som utför det. Jag tycker att det kan
              vara rimligt om de nu är de bäst lämpade att man använder militärer
              till det. Det är inte vägen dit som är viktigast utan det resultat
              som vi når. Om vi når samma resultat som vi vill uppnå oavsett
              vem som kör själva minröjaren tycker inte jag att det har en stor
              betydelse.
            </seg>
            <seg n="9203bc3f">
              Det är ett stort fokus på kvinnors roll. Någon organisation som
              arbetar med de här frågorna kan få ett sänkt stöd medan någon
              annan kan få ett ökat. Kent tog upp två organisationer som har
              fått ett något reducerat stöd. Men det finns andra områden där
              vi kan göra enorma insatser.
            </seg>
            <seg n="67b30050">
              Det finns inga jätteskillnader. Det ser man om man läser vårt
              utskottsbetänkande. De stora skillnaderna i utskottsbetänkandet
              ligger egentligen inte mellan alliansen och Socialdemokraterna,
              utan dem ser man när man börjar läsa reservationerna och ser att
              Socialdemokraterna tycker en sak, Vänsterpartiet en helt annan
              och Miljöpartiet en tredje. Det är intressant.
            </seg>
            <seg n="3134a5a9">
              När det gäller de rödgröna kanske det blir den allra största
              röran på det utrikespolitiska området. Här har vi en tydlig borgerlig
              linje till skillnad mot en splittrad linje från de tre olika oppositionspartierna.
            </seg>
          </u>
          <note type="speaker" n="b314181d">
            Anf. 23 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-1" n="6d2bb5ef">
            <seg n="18b9d3bc">
              Fru talman! Jag vill börja med att hälsa Christian Holm att vi
              säkerligen kommer överens också på det här området i den nuvarande
              oppositionen och kanske framtida regeringen.
            </seg>
            <seg n="4915f3e9">
              Jag ställde en fråga tidigare till alla allianspartierna. Jag
              har inte fått något svar på den av Christian Holm. Det handlar
              om rimligheten att biståndet ska betala en tredjedel av hela migrationsområdet.
              Ska de fattigaste människorna i världen betala för att vi låser
              in människor i förvar här, upp till ett år, kanske ännu mer? Det
              är människor som i många fall till och med har rätt att bo här,
              till exempel för att de är gifta med en svensk medborgare.
            </seg>
            <seg n="7f90bc5a">
              Är detta rimligt? En tredjedel av hela migrationsbudgeten betalas
              med biståndsmedel.
            </seg>
            <seg n="4e20b1cf">
              Christian talade om att vi måste berätta för skattebetalarna
              vad pengarna används till. Ja, berätta för skattebetalarna att
              ni tar 2 miljarder av biståndet till att betala flyktingmottagning,
              till att betala att vi låser in människor i förvar i Sverige!
              Det är människor som inte har begått några brott. Jag tror inte
              att skattebetalarna tycker att det är en bra lösning. Jag skulle
              vilja ha ett svar från Christian Holm på den frågan.
            </seg>
            <seg n="49924ab7">
              Jag har också en del synpunkter på hur lättvindigt man ser på
              de internationella regelverken. Det är precis som om de är ett
              hinder i stället för en hjälp. De internationella regelverken
              har vi för att alla ska leva upp till samma standarder. Om vi
              vill göra något utöver de internationella regelverken kan vi göra
              det.
            </seg>
            <seg n="3acc6234">
              I Sverige har vi förutom 0,7-procentsmålet, som är det internationella
              målet, ett enprocentsmål. Det står vi fast vid. Allt utöver det
              bör vi naturligtvis lägga utanför. Varför är de internationella
              regelverken så oviktiga?
            </seg>
          </u>
          <note type="speaker" n="c5ee7c58">
            Anf. 24 CHRISTIAN HOLM (m) replik:
          </note>
          <u who="christian_holm_0d5c49" xml:id="i-5db35c876879bdb2-5" n="e2794dd8">
            <seg n="b57b6dbc">
              Fru talman! Jag har inte sagt att de internationella regelverken
              är oviktiga, men jag tror att man bör kunna utveckla även dem
              och vår hållning till dem.
            </seg>
            <seg n="a0741ff6">
              När det gäller huruvida en tredjedel av migrationskostnaderna
              är rimligt är det det enligt de internationella regelverk som
              Bodil Ceballos tar upp. Det är en öppning som finns i dem. Den
              nuvarande regeringen räknar på samma sätt som tidigare regeringsunderlag
              där man hade stöd av Miljöpartiet.
            </seg>
            <seg n="208697e3">
              Det finns mycket som kan göras bättre när det gäller migrationsdelen.
              Kanske ska vi framför allt se till att vi inte skapar en situation
              där man ser på migration bara som en kostnad. Det handlar också
              om att se alla de stora möjligheter som finns med migrationen.
              Det känns härligt att den borgerliga alliansen och Miljöpartiet
              ofta är ganska eniga.
            </seg>
          </u>
          <note type="speaker" n="b960f54f">
            Anf. 25 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-2" n="6d2bb5ef">
            <seg n="43e42fb3">
              Fru talman! Jag vill återkomma till de internationella regelverken.
              Häromdagen antogs tilläggsprotokollet till de ekonomiska, sociala
              och kulturella rättigheterna. Det var ett enigt beslut, men att
              det över huvud taget har kommit så långt att det blev ett tilläggsprotokoll
              är inte något som den svenska regeringen har stött. Snarare har
              den motarbetat detta.
            </seg>
            <seg n="7fda10a9">
              När det gäller UNHCR och flyktingmottagande går vi i täten för
              att skicka tillbaka människor till Afghanistan och Irak. Vi håller
              på att förlora det goda rykte som Sverige har i andra länder.
              Det är ni moderater som är i täten för de departement som har
              med de internationella relationerna att göra. Därför har ni ett
              stort ansvar.
            </seg>
            <seg n="6770e22a">
              Man kommer från olika organisationer och pratar med mig om olika
              frågor. Signalerna är att de inte förstår vad det är som händer.
              De förstår inte vad det har tagit åt Sverige som alltid har stått
              upp för solidaritet, som har varit främst i ledet och nu helt
              plötsligt inte är det. Vi motarbetar saker. Det handlar till exempel
              om klusterbomber. Det är väldigt mycket där vi nu inte är i täten
              längre. Det är beklagligt, tycker jag.
            </seg>
            <seg n="5751496b">
              Jag vill uppmana Christian Holm att inför nästa års budget när
              det gäller migrationsfrågorna vara uppmärksam på hur mycket pengar
              som tas från flyktingmottagande. Vi har inte tagit tillbaka allting,
              men vi ifrågasätter storleken på det här. Vi vet att det är tillåtet
              enligt Dacreglerna. Vi tycker inte att det är bra. Vi tycker att
              vi borde ta bort det helt och hållet.
            </seg>
            <seg n="954f20ae">
              Vi har gått med på det under vår tid som samarbetsparti till
              Socialdemokraterna, men vi tycker inte att det är bra. Vi tycker
              att det helst skulle vara utanför budgeten.
            </seg>
          </u>
          <note type="speaker" n="16249d8d">
            Anf. 26 CHRISTIAN HOLM (m) replik:
          </note>
          <u who="christian_holm_0d5c49" xml:id="i-5db35c876879bdb2-6" n="e2794dd8">
            <seg n="ca8c4387">
              Fru talman! Miljöpartiet tycker inte att det är bra, men man
              har ändå inte tagit bort det. Vi tycker att det kan vara rimligt
              att i det fallet följa de internationella regelverk som finns
              och göra avskrivningarna på det sättet.
            </seg>
            <seg n="d01425c9">
              Vi ska ha en god migrationspolitik och ett bra omhändertagande
              av de människor som av olika skäl behöver ta sig hit. Vi arbetar
              mycket med att utveckla en politik som inte alltid har fungerat.
            </seg>
            <seg n="ad4f97c1">
              Alliansregeringen lägger ett stort fokus när det gäller de mänskliga
              rättigheterna på de demokratiska och politiska rättigheterna som
              är universella och grundläggande.
            </seg>
            <seg n="4e6fcac7">
              Där viker vi oss inte. Det är oerhört viktigt. Det finns också
              andra delar som är viktiga, men detta är grunden och kärnan i
              politiken.
            </seg>
          </u>
          <note type="speaker" n="17f724b5">
            Anf. 27 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-d5b2c1f325980f89-1" n="0a1cfa1c">
            <seg n="0fbc0e18">
              Fru talman! Vi befinner oss i en stämning som inte bara präglas
              av att Lucia tågar här och där. Många av oss märker av den finansiella
              kris som drabbat vårt land och övriga världen. Många av oss märker
              också av den klimatkris som drabbat inte bara oss utan även den
              övriga världen.
            </seg>
            <seg n="bcd113cc">
              Båda dessa kriser finns i fokus för mycket av det internationella
              arbetet just nu, också inom ramen för EU.
            </seg>
            <seg n="2d72494e">
              Fru talman! Från Centerpartiets sida handlar det verkligen om
              att investera i framtiden och se möjligheterna i krisen. Att se
              möjligheterna handlar om att se människor, för människor gör skillnad.
              Att se möjligheter handlar om att våga se möjligheter också på
              miljö- och klimatområdet inte bara problem.
            </seg>
            <seg n="888fe3d9">
              Sverige måste jobba på det området nationellt, men också internationellt.
              EU är ett aktivt redskap som vi ska bruka. Vi ska också vara tydliga
              med att gå den multilaterala vägen. Det är en väg som är framgångsrik
              om vi vill bygga och forma en hållbar värld en hållbar värld inte
              bara ekonomiskt utan också socialt, på klimatområdet och miljömässigt.
            </seg>
            <seg n="a15fb565">
              Därför har vi från Sveriges sida under det gångna året fattat
              beslut om en förnyelse på PGU:s grunder, politik för global utveckling.
              Det handlar verkligen om global utveckling och om att försöka
              arbeta utifrån våra förutsättningar för att göra det bästa möjliga
              av detta.
            </seg>
            <seg n="b9529fc7">
              Vi har sagt att vi i biståndsdelen ska jobba fokuserat fokuserat
              på länder, fokuserat på områden. Vi ska anstränga oss för att
              det ska vara effektivt för vår skull, för våra skattebetalares
              skull men också för mottagarnas skull. Det handlar naturligtvis
              om att ha regelverk som fungerar, som gör att det också kan vara
              effektivt från mottagarsidan. Framför allt ska det göra skillnad
              så att vi når de resultat som vi önskar och verkligen når en politik
              för global utveckling.
            </seg>
            <seg n="062a8608">
              Det är självklart för oss, och jag ser en samlad riksdag bakom
              den prioritering som regeringen har gjort. Det handlar om att
              satsa på områden som miljö och klimat, demokrati och mänskliga
              rättigheter, kvinnors och flickors möjligheter när det gäller
              jämställdhet, genderperspektiv, rätten till sin egen kropp, att
              klara hiv/aids och sådana utmaningar.
            </seg>
            <seg n="c472ead6">
              När jag läser oppositionens förslag noterar jag att man i många
              stycken delar dessa prioriteringar. Som oppositionen brukar göra
              vill man lägga till lite mer i olika utsträckning, men man är
              ändå ofta i samma härad som regeringen och vi har prioriterat.
            </seg>
            <seg n="88cb3f52">
              Fru talman! Bistånd löser de facto inte fattigdomsproblemet.
              Det är andra saker som måste till. Men bistånd kan vara och måste
              vara en viktig del för att göra det möjligt. Det kan vara den
              droppe som urholkar stenen. På det sättet bidrar det till att
              bekämpa fattigdomen och nå de mål som vi har varit överens om,
              nämligen att halvera fattigdomen till 2015 och att klara de uppgifter
              som vi gemensamt har enats om.
            </seg>
            <seg n="68991066">
              Biståndet är alltså vårt stöd för att stärka utvecklingskraften
              hos fattiga människor. I den budget som vi kommer att ta ställning
              till och som vi pratar om just nu handlar det om 30,1 miljarder,
              eller 1 procent av vår bruttonationalinkomst. Utskottet har konstaterat
              att vi står samlade bakom denna nivå, 1 procent av bni. Det kommer
              så småningom att vara en samlad riksdag som fattar beslut om att
              anslå 1 procent av bni.
            </seg>
            <seg n="796e800d">
              Regeringen står bakom detta, och vi från Centerpartiet gör det
              självklart också.
            </seg>
            <seg n="8256bdbb">
              Därmed har vi tagit steget vidare över 0,7-procentsnivån som
              FN har lagt fast. Det är fem länder som har gjort det och som
              klarade det åtminstone 2007. Sverige var ett av dem då. Sverige
              är ett av dem nu och ska så vara i framtiden.
            </seg>
            <seg n="e24941ac">
              Det är viktigt. Vi arbetar med det gemensamma regelverket för
              att skapa effektivitet i biståndet, för att skapa ett multilateralt
              arbete för att på det sättet säkra att vi klarar de gemensamma
              målen från givares och mottagares sida.
            </seg>
            <seg n="bffd3fe7">
              Vi ska agera offensivt för att visa att bistånd kan göra skillnad,
              att det kan bidra till utveckling, demokrati, miljö- och klimatförbättringar,
              till att bekämpa hiv/aids och göra skillnad för kvinnor och flickor
              runt om i världen.
            </seg>
            <seg n="54ecf8ca">
              Vi ska också, under EU:s ordförandeskap, ta vara på möjligheterna
              att ta ledartröjan. Det finns ett tydligt beslut från EU-länderna
              att nå 0,56 procent av bni 2010 och 0,7 procent av bni 2015. Det
              är klart att mer måste till.
            </seg>
            <seg n="2c19ca5f">
              Fru talman! Den samlade oppositionen ställer sig bakom några
              reservationer. Vi som tycker att det är spännande att se vad som
              sägs i dessa reservationer blir lite förvånade. Efter att ha hört
              Kent Härstedt tala om hur offensivt vår biståndsminister, Gunilla
              Carlsson, agerar på den internationella arenan, hur han har läst
              protokoll och läst vad som har sagts blir man lite häpen över
              att se att den första reservationen från den samlade oppositionen
              handlar om att Sverige måste göra mer offensivt på den internationella
              nivån.
            </seg>
            <seg n="9dee5dec">
              Vad skiljer det från utskottets hållning? Vad skiljer det från
              den hållning som regeringen har? Det är bilden av att oppositionen
              alltid vill göra lite mer, men det fanns inte något mer konkret.
            </seg>
            <seg n="f0476839">
              Den andra reservationen som jag vill lyfta upp är reservation
              4.
            </seg>
            <seg n="e77cc80d">
              Den rör de enskilda organisationerna, och det som har varit en
              stor del av debatten under det gångna året, nämligen Riksrevisionens
              granskning av hur Sida har ordnat sitt regelverk när det gäller
              stödet till enskilda organisationer.
            </seg>
            <seg n="593a34d6">
              Det har varit mycket debatt om den utredningen. Låt mig säga
              att utskottet har varit i stort samlat bakom betydelsen av att
              bistånd också går via enskilda organisationer. Enskilda organisationer
              kan göra en väldig skillnad. De är snabbfotade, har nära till
              människor och kan på det sättet vara en viktig kraft i att utveckla
              det civila samhället som i många stycken är grunden för att klara
              demokrati och utveckling av mänskliga rättigheter.
            </seg>
            <seg n="a9033788">
              Att från den diskussionen hamna i en reservation där vi från
              riksdagen skulle börja peka finger åt Riksrevisionen är främmande
              för mig. Den här kammaren har givit åt Riksrevisionen ett mycket
              tydligt självständigt mandat. Vi som riksdagsledamöter är också
              beroende av att ha en riksrevision som vågar säga saker även om
              vi inte gillar vad den säger. Att den samlade oppositionen då
              väljer att i sin reservation mer eller mindre rikta en bredsida
              mot Riksrevisionen tycker jag, herr talman, blir något märkligt.
            </seg>
            <seg n="3f3729cc">
              Med detta vill jag yrka bifall till utskottets förslag i betänkandet.
            </seg>
          </u>
          <note type="speaker" n="89e107d0">
            Anf. 28 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-3" n="6d2bb5ef">
            <seg n="04dfef3a">
              Herr talman! Jag vill börja med att ställa samma fråga till Kerstin
              Lundgren som jag tidigare ställde till Christian Holm. Jag ställde
              den också i mitt anförande men fick inget svar i Kerstin Lundgrens
              anförande. Är det rimligt att vi tar 2 miljarder till att betala
              en tredjedel av hela migrationsområdets kostnader? Är det rimligt
              att de fattigaste i världen ska betala för att vi ska hålla hederliga
              människor inlåsta i kanske ett år eller mer? Är det rimligt, eller
              kommer du som företrädare för Centerpartiet att försöka ändra
              på den fördelningen så att vi inte hamnar på den orimliga nivå
              som vi ser i dag?
            </seg>
            <seg n="6388a319">
              Jag tyckte mig höra att regeringspartierna, precis som jag sade,
              inte är överens när det gäller 1-procentsmålet. Centerpartiet
              står fast vid detta, och det var alltså ett utspel bara från Moderaterna
              och inte från regeringen som sådan att målet ska sänkas till 0,7
              procent.
            </seg>
            <seg n="36fbef2d">
              Det jag allra mest vill fråga Centerpartiet är dock varför man
              lägger klimatbiståndet inom ram och inte utanför ram, när Kyotoprotokollet
              tydligt säger att det ska ligga utanför ram och när också UNDP
              menar att pengarna behövs utöver redan utlovat bistånd. Vi vet
              ju att inte alla länder betalar ut ens det bistånd som de har
              utlovat. Därför skulle jag vilja veta hur Centerpartiet tänker
              i den frågan. Ni är ju så att säga regeringens gröna alibi.
            </seg>
          </u>
          <note type="speaker" n="9a8c2edf">
            Anf. 29 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-d5b2c1f325980f89-2" n="0a1cfa1c">
            <seg n="f63ae40c">
              Herr talman! Låt mig konstatera att jag inte känner mig som något
              alibi för vare sig det ena eller det andra. Det beskriver måhända
              hur Bodil Ceballos upplever det rödgröna samarbetet, men låt det
              då stå för det.
            </seg>
            <seg n="7d78ed48">
              Jag förstod att frågan skulle komma eftersom det hade varit så
              tydligt. Jag tycker å andra sidan att det blir lite märkligt,
              herr talman, när Bodil Ceballos upprepar en fråga om huruvida
              jag skulle tycka att detta är rätt när jag redan har yrkat bifall
              till utskottets förslag. Där är ju svaret.
            </seg>
            <seg n="5695f563">
              Jag konstaterar också att det inte finns någon samlad opposition
              i den här delen heller, så det blir en spännande diskussion att
              föra för Bodil Ceballos. Vi har stått bakom det här förslaget
              från vår sida.
            </seg>
            <seg n="48be9854">
              Sedan måste jag säga, herr talman också som kommande från en
              kommun som tar emot rätt många flyktingar att det känns märkligt
              när Bodil Ceballos säger att vårt flyktingmottagande handlar om
              att stänga in människor bakom lås och bom under ett år. Så vill
              inte jag beskriva flyktingmottagandet, och så ser det inte ut
              hos oss i Södertälje. Nog är det jobbigt och kämpigt för många,
              herr talman, men inte är det bakom lås och bom. Det tycker jag
              också blir märkligt.
            </seg>
            <seg n="e51c1166">
              Sedan kan jag bara konstatera att det finns ett spännande förhandlingsutrymme
              för Bodil Ceballos när hon ska få ihop sina 4 miljarder extra.
              Det ska bli spännande att se när den samlade oppositionen visar
              var man står i den här delen. Då kan vi kanske få en lite mer
              spännande debatt. Här finns det nämligen varken tak eller golv,
              herr talman, utan här är det bara för oppositionen i form av Miljöpartiet
              att lägga på mer.
            </seg>
          </u>
          <note type="speaker" n="d9fcfda3">
            Anf. 30 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-4" n="6d2bb5ef">
            <seg n="3330d062">
              Herr talman! Jag tycker att vi måste se till hela budgeten när
              vi diskuterar våra budgetområden. När jag tittar på budgetområde
              7 och budgetområde 8, som jag också ansvarar för, ser jag en klar
              och tydlig koppling. Vi tar 2 miljarder, och jag ser att budgetområde
              8 har knappt 6 miljarder sammanlagt.
            </seg>
            <seg n="08554a8d">
              Jag tittar också på vad som finns i det här budgetområdet. Vad
              kostar olika saker? Då kan jag konstatera att 2 miljarder är mer
              än en tredjedel av hela budgetområdet. Migrationsverkets verksamhet
              kostar 2 miljarder, lite drygt, och där ingår väldigt mycket annat
              som inte är flyktingrelaterat.
            </seg>
            <seg n="1e86d026">
              Det skulle vara väldigt intressant att se i vilken mån dessa
              2 miljarder uppfyller Dacreglerna. I vilken mån uppfyller de här
              miljarderna de kriterier som där ställs upp? Jag undrar om de
              faktiskt stämmer med regelverket. Det kan jag naturligtvis försöka
              ta reda på.
            </seg>
            <seg n="6526bcfe">
              Jag tror säkert att vi kan komma överens i den här frågan inom
              oppositionen. Jag har inga frågetecken kring det. Det handlar
              om hur man lägger fast en budget. Debet och kredit måste gå ihop.
              Vi har lagt extra medel utanför eftersom vi inte har flyttat om
              innanför förutom Östeuropasamarbetet, för det ligger inom samma
              budgetområde. Men det är svårt att följa den statliga budgeten;
              så är det.
            </seg>
            <seg n="1a87dd18">
              Jag vill fråga om en sak till, och det gäller millenniemålen.
              Jag har inte hört någon av er två som hittills har talat nämna
              millenniemålen. Var kommer de in i bilden?
            </seg>
          </u>
          <note type="speaker" n="f315b019">
            Anf. 31 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-d5b2c1f325980f89-3" n="0a1cfa1c">
            <seg n="78a7d78c">
              Herr talman! Jag tar det sista först. Jag tyckte att jag sade
              att vi skulle leva upp till de åtaganden som vi kommit överens
              om internationellt, att halvera fattigdomen och så vidare. Även
              om jag inte använde ordet, herr talman, berörde jag alltså de
              facto millenniemålen.
            </seg>
            <seg n="094acc50">
              Sedan gällde det miljösatsningarna. Från vår sida har vi länge
              kämpat för att få en tydlighet på miljö- och klimatområdet i biståndet.
              Vi har under vår oppositionstid länge förordat miljömiljarder
              på biståndssidan för att verkligen kunna visa ledaransvar även
              här. Vi tycker att det är rimligt att avsätta en del, och det
              är en viktig del av vår 1-procentsinsats. Skulle andra länder
              göra detsamma vore vi väldigt glada. Vi uppmanar gärna till efterföljd
              i den här delen för att stärka miljöinsatserna i biståndet. Det
              är nämligen viktigt. Som UNDP sade till oss: Om vi inte klarar
              den här delen kommer vi inte att kunna göra skillnad när det gäller
              övrigt bistånd. Därför är detta lite grann av bas för många av
              de andra områdena.
            </seg>
            <seg n="8435e369">
              Bodil Ceballos talar om att man ska se på hela budgetområdet.
              Jag delar den uppfattningen. Det handlar om politik för global
              utveckling, och det är naturligtvis viktigt att vi i en politik
              för global utveckling har en öppenhet för människor från andra
              länder. Det är därför vi är öppna för arbetskraftsinvandring,
              men det är också därför vi ska ha en generös och human flyktingpolitik.
              Det är viktigt. Vi vet dessutom att det får betydelse för utvecklingen
              i andra länder, för vårt solidaritetsarbete och för att tillföra
              resurser vid sidan om biståndet till andra länder. Remitteringarna
              är också en viktig väg till utveckling i andra länder.
            </seg>
          </u>
          <note type="speaker" n="30e542d4">
            Anf. 32 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-2cc2e2562424cc27-3" n="888ad6ac">
            <seg n="ab3ac271">
              Herr talman! Det var intressant att höra Kerstin Lundgrens utfall
              mot oppositionen här. Men kanske måste vi ändå skilja på stort
              och smått. Vi må vara oense om hur vi på olika sätt ska arbeta
              för en skärpning av regelverken kring bistånd och hur biståndsmedel
              får användas. Detta kan jag som socialdemokrat ha stor respekt
              för. Det är en inriktning som jag principiellt kan sympatisera
              med: att ta strid för att mer pengar ska gå till världens utsatta
              människor och mindre pengar ska gå till andra ändamål.
            </seg>
            <seg n="760ea06f">
              Som socialdemokrat kan jag ha respekt och sympati för att de
              tar den striden. Men där går en tydlig skiljelinje mellan vår
              sida och er sida. Vi tre är helt ense om att vi ska kämpa för
              att försvara enprocentsmålet. Vi tre är helt ense om att vi ska
              säga blankt nej till att öppna regelverken för att pengarna ska
              användas till militära ändamål till exempel.
            </seg>
            <seg n="a82f43db">
              Vi är överens om stora principiella frågor som ni inte är överens
              om. Det är väl inte oviktigt att landets biståndsminister i en
              debattartikel skriver att hon vill slopa enprocentsmålet när de
              tre övriga partierna i alliansen säger rakt motsatta saker. Det
              är väl en mycket större fråga.
            </seg>
            <seg n="dd1361e7">
              Jag är helt övertygad om att vi tre oppositionspartier kan komma
              överens om de områden som nu skiljer oss åt. Men de är mycket
              mindre än de avgrundsskillnader som finns vad gäller enprocentsmålet,
              att öppna regelverket och vad gäller urgröpning av svensk biståndspolitik.
            </seg>
          </u>
          <note type="speaker" n="556ecf24">
            Anf. 33 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-d5b2c1f325980f89-4" n="0a1cfa1c">
            <seg n="8482e85b">
              Herr talman! Det må vi väl se när ni har samlat er till en gemensam
              oppositionsbudget, Kent Härstedt. Från den tidpunkten har vi möjlighet
              att diskutera hur den ser ut och vad ni är ense om. Jag konstaterar
              att det är en rätt stor skillnad mellan de 4,2 miljarder som Miljöpartiet
              vill satsa och de 115 miljoner som Socialdemokraterna vill satsa.
              Det är en rätt stor nivåskillnad. Jag har inte heller hört er
              svara på frågor från Bodil Ceballos vilken nivå ni från den socialdemokratiska
              sidan tycker är rätt vad gäller avskrivningarna gällande till
              exempel flyktingar. Vi får väl se var man landar med den typen
              av frågor.
            </seg>
            <seg n="b9a67a81">
              Jag konstaterar med glädje, herr talman, att oavsett vad oppositionen
              säger och oavsett vad som har hörts under debatten kommer vi i
              nästa vecka att fatta ett beslut som innebär att enprocentsmålet
              ligger fast. Det är regeringens politik. Det är så regeringen
              har presenterat sin politik. Det är den politik som utskottet
              samlat ställt sig bakom, och det är den politik som vi står för.
            </seg>
          </u>
          <note type="speaker" n="06972b39">
            Anf. 34 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-2cc2e2562424cc27-4" n="888ad6ac">
            <seg n="795c04e2">
              Herr talman! Kerstin Lundgren behöver inte vara orolig. Vi har
              lyckats komma överens tolv år med tolv års budgetar på raken.
              Ni har vacklat er igenom två år. Jag tror att ni kommer att bli
              mer och mer nervösa ju närmare nästa val vi kommer. Opinionssiffrorna
              flåsar er i nacken. Människor tycker inte om den politik ni driver.
            </seg>
            <seg n="60afd2d4">
              Vad gäller spräckligheten och kluvenheten i era budskap i grundläggande
              frågor inom svensk biståndspolitik måste funderingar bland svenska
              folket växa, hos dem som har ett engagemang för de här frågorna.
              Vi har en biståndsminister som går ut med partisekreteraren och
              säger: Vi moderater ska kämpa för att ta bort enprocentsmålet.
              Vad säger Centerpartiet om det? Vill ni ta bort enprocentsmålet?
              Vad säger Centerpartiet? Vill ni öppna regelverket för militära
              insatser? Vad tycker Centerpartiet om att alltmer pengar går till
              andra saker än fattigdomsbekämpning?
            </seg>
            <seg n="56227e99">
              De frågorna kan väl enkelt besvaras här och nu med ja eller nej,
              tre ja eller tre nej eller vilken blandning som helst som passar
              Kerstin Lundgren. Men de beskeden är mycket viktigare än att hänga
              upp sig på ett par reservationer, som förvisso berör upp till
              4 miljarder kronor, men vi pratar om mångdubbelt mer pengar. Här
              talar vi om tiotals miljarder som skiljer er åt, om det inte blir
              ett enhetligt svar från majoriteten, som snart kommer att vara
              i opposition.
            </seg>
          </u>
          <note type="speaker" n="01397dd9">
            Anf. 35 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-d5b2c1f325980f89-5" n="0a1cfa1c">
            <seg n="dceffbb3">
              Herr talman! Visst är det ändå lite spännande. Jag har studerat
              hur det såg ut under de år då Kent Härstedts med flera partier
              regerade landet. Var det 1 procent av bni som man levde upp till?
              Det var väl precis så där att man kravlade sig och försökte.
            </seg>
            <seg n="d24c95b8">
              Vi har än en gång från regeringens och alliansens sida lagt fram
              en budget med 1 procent av bni i bistånd. Det tycker jag är mer
              talande än politiken under de tolv år som Socialdemokraterna tillsammans
              med Miljöpartiet och Vänsterpartiet försökte kravla sig igenom
              men inte nådde ändå fram förrän precis inför slutspurten. Då var
              det som sagt någon annan som fick ta över och rädda det. Nog talar
              den bilden. Än en gång har alliansregeringen nått enprocentsmålet,
              såsom skedde tidigare när Alf Svensson var ansvarig. Historien
              visar mycket tydligt vad som gäller.
            </seg>
            <seg n="189cf608">
              Från vår sida handlar det om att arbeta för att de multilaterala
              systemen ska kunna fungera, för att vi ska få effektiva och bra
              regelverk som kan gälla för oss. Viktigt är också att fler kommer
              med. Om vi är några som står för Dacsystemet och väldigt många
              andra står vid sidan om riskerar det en urholkning av Dacsystemet.
              Därför är det viktigt att vi från svensk sida och från EU:s sida
              jobbar för att utveckla och hävda Dacsystemet och regelverket
              i utvecklingsarbetet.
            </seg>
          </u>
          <note type="speaker" n="a2c3856c">
            Anf. 36 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-fcad5a07af6b994a-0" n="7919b72a" next="i-e67f12ed0ac31159-0"/>
          <note n="45fe7a46">
            Herr talman! Jag yrkar inledningsvis bifall till förslaget i
            betänkandet i dess helhet.
          </note>
          <u who="birgitta_ohlsson_772a0d" xml:id="i-e67f12ed0ac31159-0" n="7919b72a" prev="i-fcad5a07af6b994a-0">
            <seg n="a7783642">
              I skuggan av västvärldens finanskris, varsel inom den svenska
              industrin och våra egna nationella tragedier med medmänniskor
              som förlorar hoppet, grannar som blir arbetslösa och osäkerheten
              som växer sig stark får vi inte vända resten av världen ryggen.
            </seg>
            <seg n="13a9618b">
              Jag syftar på den miljard individer som ofta går till sängs hungriga.
              Jag syftar på de 800 miljoner flickor, pojkar, kvinnor och män
              som aldrig fått lära sig läsa, räkna och skriva. Jag syftar på
              de dryga tre miljarder som lever i diktatoriska länder vars despoter
              förvägrar dem rätten att tycka, tänka och tro fritt. Jag tänker
              på de hundratals zimbabwiska barn som kommer att dö i kolera nu
              veckan inför julen. Jag tänker på de tusentals kongolesiska kvinnor
              som kommer att våldtas innan året är slut, eller för all del de
              miljoner barn i utvecklingsländer som nästa år, 2009, kommer att
              dö i barnsjukdomar vi utrotade i västvärlden för flera decennier
              sedan.
            </seg>
            <seg n="b1c1eeab">
              I dessa tuffare tider hos oss i den rika delen av världen är
              den globala solidariteten i dag den 12 december viktigare än någonsin.
              Det är ytterst viktigt att vi sätter millenniemålen i fokus och
              att vi ser till att den globala solidariteten går vidare oavsett
              om det gäller att krossa världsfattigdomen, prioritera HBT-personers
              rättigheter eller kvinnors rätt till fria, lagliga och säkra aborter.
            </seg>
            <seg n="424fc378">
              Som liberal är jag alltid noggrann med att betona att bistånd
              aldrig kan krossa världsfattigdomen. Det är frihandel, avskaffade
              handelshinder och starkare ekonomiskt samarbete som är och förblir
              den viktigaste nyckeln för att skapa en värld utan fattigdom och
              hunger. Men ett generöst, värderingsstyrt och resultatinriktat
              bistånd är också en oumbärlig komponent och ett effektivt smörjmedel
              för att främja demokrati, jämställdhet, marknadsekonomi, rättsstat,
              respekt för privat ägande, miljöhänsyn och mänskliga rättigheter.
            </seg>
            <seg n="a6323725">
              Som liberal är jag mycket stolt över alliansens demokratiskrivelse
              från augusti i år som är en av de största framgångarna hittills.
              Men det är bara början på ett ännu starkare fokus på just frihet
              från förtryck.
            </seg>
            <seg n="40fc22ae">
              Men allt detta kräver, som vi vet, penningen. Därför är det centralt
              att alliansregeringen håller fast vid enprocentsmålet för att
              internationell solidaritet inte ska bli någon budgetregulator.
            </seg>
            <seg n="fac56fec">
              Det samlade biståndet från de europeiska länderna minskar. Det
              visar nya siffror från OECD, det ekonomiska samarbetsorganet för
              ett stort antal stater i Europa och Nordamerika. OECD:s statistik
              visar att det europeiska biståndet i år minskar från 0,43 till
              0,40 procent av bni. Man skriver: Enligt OECD har det internationella
              biståndet sedan 2004 endast ökat med hälften av vad som krävs
              för att uppnå FN:s millenniemål. Det genomsnittliga biståndet
              från länderna i Dac ligger på 0,45 procent av bni.
            </seg>
            <seg n="4ee0e8f0">
              Även om det svenska biståndet på intet sätt är perfekt vi behöver
              fokusera mer på demokrati, mänskliga rättigheter, marknadsekonomi,
              effektivitet med mera tillhör vi toppländerna på biståndsfronten.
              Det får vi aldrig glömma i denna kammare när vi tvistar om olika
              satsningar.
            </seg>
            <seg n="fe8dffd8">
              Alla noterade kanske i veckan att i rapporten från den Washingtonbaserade
              amerikanska tankesmedjan Center for Global Developments Commitment
              to Development Index stod det att läsa att svenskt bistånd är
              bäst i världen både i kvantitet, i förhållande till landets storlek,
              och i kvalitet.
            </seg>
            <seg n="c95c0819">
              Jag tycker att vi kan vara lite stolta en dag som denna och sträcka
              på ryggen för att svenska skattebetalares pengar gör att miljoner
              barn världen över får gå i skolan varje dag, att miljoner barn
              i utvecklingsländer vaccineras, att tusentals demokratiaktivister
              världen över ges stöd i kampen för att krossa sina diktatoriska
              ledare.
            </seg>
            <seg n="27c6ca19">
              Men bra kan förstås bli bättre, och det är många nya frågeställningar
              som reses under utvecklingens gång. Jag tror att vi alla bör reflektera
              mer över vad vi ska prioritera i nya projekt i biståndet, nya
              utmaningar.
            </seg>
            <seg n="ce6e1112">
              Vi ser världen över fundamentalismens framväxt och en ökande
              religiös dogmatism i många utvecklingsländer. Hur hanterar vi
              en islamisering i Centralasien, där starka biståndsgivare inte
              predikar mänskliga rättigheter utan snarare medeltida ideal?
            </seg>
            <seg n="2b01acbc">
              Vi ser hur diktaturländer som Saudiarabien och Kina får ett allt
              större utrymme som biståndsgivare utan några krav alls vad gäller
              goda mänskliga fri- och rättigheter.
            </seg>
            <seg n="8c3c4c22">
              Hur kan vi formulera ett vassare demokratistöd till frihetsaktivister
              världen över så att människor också i exil kan involveras mer
              effektivt? Det är en fullkomlig skandal, tycker jag personligen,
              att många duktiga, kompetenta frihetskämpar som kommer hit som
              immigranter och flyktingar inte involveras i arbetet med att stödja
              deras gamla hemländer att komma på fötter igen vad gäller demokrati
              och upplysning.
            </seg>
            <seg n="a87b6c8d">
              Vi vet alla att politik är kompromissandets konst, och när vissa
              partier i denna kammare fäster allt fokus i debatten på volym
              och andra bara betonar effektivitet, tror inte vi liberaler att
              debatten behöver vara så förenklad. Det behöver inte vara någon
              motsättning. Vi behöver inte mindre bistånd. Tvärtom behöver vi
              mer bistånd och bättre bistånd med fokus på volym, kvalitet och
              kvantitet.
            </seg>
            <seg n="72cd1dd2">
              Sedan alliansregeringen tog över 2006 har biståndsbudgeten ökat
              med 5,7 miljarder eller över 20 procent. Det bör vi också ha i
              åtanke när vi diskuterar siffror och procentsatser.
            </seg>
            <seg n="89d05c01">
              Jag instämmer i delar av oppositionens kritik. Man kan absolut
              ha synpunkter på detaljer i biståndsbudgeten. Det kan jag hålla
              med om, och det ska man vara ärlig med i debatten. Vi är fyra
              partier, och vi måste kompromissa på olika fält. Men man får aldrig
              glömma helhetssynen, för det är ändå den som till syvende och
              sist är det allra viktigaste.
            </seg>
            <seg n="11526e53">
              Avräkningarna från biståndsramen för exempelvis skuldavskrivningar
              blev i år negativa med 215 miljoner, det vill säga att 215 miljoner
              tillfördes biståndsramen. Det var många av oss i alliansen som
              kämpade internt för att få ned dem.
            </seg>
            <seg n="c0325e56">
              Vi kan också konstatera att Socialdemokraterna uppnådde 1 procent
              av bruttonationalindex ett av tolv år vid makten, och det var
              precis när den borgerliga regeringen tillträdde efter valet hösten
              2006. Alliansregeringen, däremot, har uppnått enprocentsmålet
              hela tiden. Under den tid som Alf Svensson var biståndsminister
              19911994 låg vi till och med över 1 procent vid ett par tillfällen,
              men också nu har vi nått upp till enprocentsmålet. Det tycker
              jag att man ska ha med sig i diskussionen, inte minst Socialdemokraterna
              som slår sig för bröstet.
            </seg>
            <seg n="69748bcf">
              Bortsett från själva budgetdelen vill jag betona några aspekter
              som ligger mig som liberal extra varmt om hjärtat, och det är
              förstås utökade satsningar på demokratisering och mänskliga rättigheter.
              Detta år tillför vi 100 nya, friska miljoner till detta fält,
              och det kommer också att fortsätta. Vi i Folkpartiet vill speciellt
              betona just yttrandefriheten, pressfriheten och det fria ordets
              makt. Vi har inte än nått fram till att få våra allianskamrater
              med oss om en yttrandefrihetsmiljard, men det är något som vi
              i varje förhandling enträget fortsätter att lyfta fram.
            </seg>
            <seg n="5e35f954">
              I genomsnitt uppnådde de socialdemokratiska regeringarna under
              sina tolv år vid makten 0,8 procent av bni i snitt per år 0,8
              procent, lyssna! till skillnad mot oss som konsekvent har nått
              upp till 1 procent. Då kan man undra vad dessa skillnader är för
              pengar. Jo, skillnaden mellan 0,8 procent och 1 procent under
              tolv års tid är hela 41 miljarder kronor. Den fattiga delen av
              världen gick alltså miste om 41 miljarder kronor för att Socialdemokraterna
              och deras samarbetsvänner inte förmådde att leva upp till den
              nivån. Socialdemokraterna kanske borde notera bjälken i det egna
              ögat innan de påtalar grandet i andra individers ögon.
            </seg>
            <seg n="bd065017">
              Herr talman! En av våra kära kolleger i utrikesutskottet, nämligen
              Lars Lindén, gör sin tror jag sista insats i denna kammare direkt
              efter mig. Jag tror att vi alla, oavsett om vi står till höger,
              vänster eller i mitten på den politiska kartan, har uppskattat
              Lars engagemang i utrikesutskottet, inte minst i dessa frågor
              om internationell solidaritet och bistånd.
            </seg>
            <seg n="cb6d0357">
              Han brukar skämtsamt kallas för Mr Fair Trade i och med sitt
              engagemang för rättvisemärkt. Att vi har rättvisemärkt kaffe i
              riksdagens kafé är Lars förtjänst. Att vi har en butik i riksdagen
              som säljer rättvisemärkta produkter som hjälper fattiga kvinnor
              och män världen över att komma ur fattigdomen är också Lars förtjänst.
              Jag hoppas att vi alla kan ta på oss ett stort ansvar att fortsätta
              driva de frågorna när han nu väljer att lämna riksdagen vid årsskiftet.
            </seg>
          </u>
          <note type="speaker" n="555735ff">
            Anf. 37 HANS LINDE (v) replik:
          </note>
          <u who="hans_linde_3886bf" xml:id="i-b66ad35f8d487159-3" n="9c701bd1">
            <seg n="0746de93">
              Herr talman! Den sista delen av Birgitta Ohlssons anförande med
              de värmande och berömmande orden om Lars Lindén får jag understryka
              att jag fullständigt ställer mig bakom.
            </seg>
            <seg n="737a00b9">
              Birgitta Ohlsson har gjort sig känd både här i riksdagen och
              utanför som en av jämställdhetens förespråkare när det gäller
              biståndet. I just retoriken om behovet och vikten av jämställdhetsarbete
              i biståndet tror jag att jag och Birgitta Ohlsson väldigt ofta
              har låtit väldigt lika och varit eniga. Men sedan finns det också
              en praktisk verklighet när retoriken ska omsättas i en konkret
              budget, och där finns det betydligt större skillnader.
            </seg>
            <seg n="333bcce8">
              Jag skulle vilja ställa konkreta frågor om några av de satsningar
              eller brist på satsningar i den borgerliga budgeten när det gäller
              jämställdhetsarbete.
            </seg>
            <seg n="ab5f3222">
              I år har den borgerliga regeringen, inklusive Folkpartiet, dragit
              ned stödet till Unifem, FN:s kvinnofond, från 26 till 22 miljoner
              kronor. Unifem är det FN-organ som arbetar med kvinnors deltagande
              i demokratiska parlamentariska processer, det organ som lyfter
              fram kvinnors mänskliga rättigheter.
            </seg>
            <seg n="fae59ee0">
              Den borgerliga regeringen, inklusive Folkpartiet, har dragit
              ned stödet till UNFPA från 405 till 400 miljoner, trots att UNFPA
              är det organ som i dag arbetar och står upp för frågan om sexualupplysning,
              preventivmedel, SRHR-frågor. Det är frågor som vi vet i dag är
              under starkt tryck från det som Birgitta Ohlsson kallar religiös
              dogmatism, men kanske inte främst från den muslimska världen utan
              snarare från den religiösa dogmatism som vi i dag ser dominerar
              i Washington.
            </seg>
            <seg n="a9df9b26">
              Jag skulle vilja veta varför den borgerliga regeringen, inklusive
              Folkpartiet, har genomfört de tydliga neddragningarna för de här
              FN-organen som spelar en så stor och avgörande roll just när det
              gäller arbetet för kvinnors rättigheter i världen och jämställdhet.
              Jag förväntar mig trots allt ett svar från Birgitta Ohlsson på
              frågan. Vi fick ju höra tidigare från Christian Holm hur eniga
              ni fyra partier är, så jag förutsätter att ni även på den här
              punkten är så oerhört eniga. Så, Birgitta Ohlsson, varför har
              ni valt att dra ned på stödet till både Unifem och UNFPA?
            </seg>
          </u>
          <note type="speaker" n="e89aa0c2">
            Anf. 38 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-9bf19358c71df788-1" n="7919b72a">
            <seg n="0e01a9f7">
              Herr talman! Det ska jag svara på. Först och främst har regeringen
              valt tre huvudprioriteringar vad gäller biståndet. Den första
              är demokrati, den andra är miljö och den tredje är kvinnors rättigheter.
            </seg>
            <seg n="9feaafec">
              Som FN-systemet är uppbyggt i dag är det inte bara Unifem eller
              UNFPA som jobbar med just kvinnors rättigheter. Jag vidhåller
              att de bägge två gör ett otroligt starkt arbete. Jag besökte Unifem
              senast för en månad sedan och diskuterade deras arbete för att
              stötta kvinnliga parlamentariker i världen.
            </seg>
            <seg n="cb3d718d">
              När det gäller just dessa två organisationer handlar det om en
              annan aspekt som har varit ganska viktig. Vi vet i dag att det
              genomförs ett väldigt starkt reformarbete inom FN-institutionerna,
              där FN:s utvecklingsorgan UNDP har kommit allra längst. De har
              sett till att effektivisera, de jobbar mot korruption och de jobbar
              för transparens allra mest. De ses i dag som en förebild. Också
              Inga-Britt Ahlenius, vår högsta svenska på plats, har jobbat väldigt
              mycket med att fokusera på det.
            </seg>
            <seg n="cf1f9ddb">
              Det som regeringen bland annat har lyft fram när det gäller både
              Unifem och UNFPA handlar mycket om att se till att de också går
              igenom ett slags reformeringsarbete. Det handlar inte om att ifrågasätta
              verksamheten eller att prioritera ned kvinnors rättigheter.
            </seg>
            <seg n="9159613d">
              En annan organisation som också stöder kvinnors rätt till sexuell
              och reproduktiv hälsa, International Planned Parenthood Federation,
              får fortfarande starkt stöd av regeringen.
            </seg>
            <seg n="59052581">
              Att lägga ideologiska värderingar i detta och påstå att kvinnors
              rättigheter skulle vara nedtonade i den borgerliga alliansregeringen
              håller inte riktigt. Det handlar mer om strukturen på dessa organ.
            </seg>
            <seg n="bf48f0a8">
              Det som vi däremot tycker är viktigt, och som också Unifem bland
              annat betonar, är att jämställdhetsfrågor, feminism, maktstrukturer
              och annat inte ska vara förbehållna bara två FN-organ inom systemet.
              Jämställdhetsarbetet måste genomsyra all form av verksamhet. Det
              måste också skjutas över på andra. Jag vet att både biståndsministern
              och den svenska FN-delegationen är mycket tydliga med att lyfta
              fram det i arbetet.
            </seg>
            <seg n="bac7d33e">
              Det handlar alltså inte så mycket om ideologiska värderingar
              utan mer om att man vill se att de ska reformera innan man kan
              utöka stödet igen.
            </seg>
          </u>
          <note type="speaker" n="1422ad0d">
            Anf. 39 HANS LINDE (v) replik:
          </note>
          <u who="hans_linde_3886bf" xml:id="i-b66ad35f8d487159-4" n="9c701bd1">
            <seg n="6547d0af">
              Herr talman! Jag förstår av Birgitta Ohlssons svar att även Folkpartiet
              har ställt sig bakom att regeringen har gjort dessa tydliga och
              kraftiga neddragningar till både Unifem och UNFPA. För Unifem
              handlar det om en neddragning med 15 procent av det svenska bidraget,
              trots att vi vet att det är det FN-organ som har den operativa
              rollen ute i fält runt om i världen när det gäller kvinnors rättigheter.
            </seg>
            <seg n="f9b93ff7">
              Birgitta Ohlsson säger att detta inte är en ideologisk fråga
              utan mer en taktisk fråga om hur man ska pusha fram reformer.
              Jag skulle önska att det var så. Men det går en tydlig skiljelinje
              mellan den svenska regeringen och våra nordiska grannländers.
              Den rödgröna regeringen i Norge till exempel har valt att kraftigt
              öka sitt stöd till UNFPA och Unifem. Där gör man i grunden en
              helt annan bedömning än Birgitta Ohlsson. Jag undrar vad som gör
              att man i Oslo och i Helsingfors gör så olika bedömningar. Kan
              det månne bero på regeringarnas olika politiska färg?
            </seg>
            <seg n="3931fdb6">
              Neddragningen är oerhört olycklig. När George Bush tillträdde
              var ett av hans första beslut att dra tillbaka hela det amerikanska
              stödet till UNFPA. Det var ett resultat och en tydlig signal av
              den religiösa dogmatismen i USA, den kristna högern, som krävde
              att stödet skulle dras tillbaka.
            </seg>
            <seg n="3f9f0642">
              Sverige valde då tillsammans med en lång rad fattiga utvecklingsländer
              att svara med att öka stödet till UNFPA. För många länder i Afrika,
              Asien och Latinamerika handlade det om att man ökade med ett par
              hundra dollar eller så, men man gjorde det för att man ville markera
              att kvinnors rättigheter och jämställdhet är viktigt.
            </seg>
            <seg n="247976d3">
              Därför handlar inte denna fråga bara om miljoner fram och tillbaka.
              Den handlar om vilka signaler vi skickar ut till världssamfundet.
              När nu Norge, Finland och Danmark beslutat att öka stödet till
              Unifem och UNFPA är det en tydlig signal till världssamfundet
              att man väljer att prioritera dessa frågor. Vad blir signalen
              från Sverige när man väljer att minska stödet till dessa viktiga
              FN-organ? Det skulle jag vilja veta av Birgitta Ohlsson. Vad är
              det för signal ni skickar ut till världens utvecklingsländer när
              ni väljer att göra dessa neddragningar?
            </seg>
          </u>
          <note type="speaker" n="df72b2cc">
            Anf. 40 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-9bf19358c71df788-2" n="7919b72a">
            <seg n="d4cc373a">
              Herr talman! Om Hans Linde hade en tes om att den borgerliga
              regeringen drar ned på stöd till kvinnors rättigheter och sexuella
              och reproduktiva hälsa på fält efter fält från bilaterala landsprogram
              till olika internationella nätverk och organisationer skulle han
              kunna styrka det. Men detta ligger på ett annat plan.
            </seg>
            <seg n="b3601446">
              Jag tror inte heller att biståndsminister Gunilla Carlsson skulle
              vara en av de främsta förespråkarna för kvinnors rätt till fri
              abort för att minska dödligheten och lyfta upp dessa ganska kontroversiella
              mänskliga rättigheter så ofta i sina tal om det inte låg henne
              och alliansregeringen varmt om hjärtat. Det är den svenska officiella
              hållningen. Diskuterar du, Hans Linde, med personer på Utrikesdepartementet
              vidhåller nog alla att det fortfarande är viktigt även om man
              kan bli bättre på det.
            </seg>
            <seg n="4e2fd133">
              Om alliansregeringen hade smittats av något slags ultrakonservativ
              George W Bush-hållning vad gäller gag rule och annat skulle det
              nog ha märkts över hela det politiska fältet. Det har det inte.
              Tvärtom lyfter man ofta upp sexualundervisning i u-länder och
              andra frågor på ett klart och tydligt sätt.
            </seg>
            <seg n="a793b261">
              Vi får alla bevaka utvecklingen. Det är dock inte så att neddragningarna
              gör att Sverige blir ett av de länder som ger minst pengar på
              detta viktiga fält. Tvärtom är vi en av huvudmecenaterna som stärker
              och ger mycket pengar till detta. Det kan komma tillbaka, men
              det krävs grundstrukturreformer för att de ska kunna bli mer effektiva
              och kunna påverka resten av FN-systemet också.
            </seg>
          </u>
          <note type="speaker" n="568fca7f">
            Anf. 41 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-5" n="6d2bb5ef">
            <seg n="6a621fd0">
              Herr talman! Jag konstaterar att i alla fall sex partier i riksdagen
              står bakom enprocentsmålet för jag utgår från att även Kristdemokraterna
              gör det sedan urminnes tider.
            </seg>
            <seg n="44c40439">
              Jag vill ställa samma fråga till Birgitta Ohlsson som jag ställde
              till Christian Holm. Det gäller våra internationella åtaganden
              och de signaler som vi ibland får från olika organisationer om
              att Sverige inte alls håller samma standard som tidigare utan
              i vissa fall till och med motarbetar antagandet av tilläggsprotokollet
              till konventionen för de ekonomiska, sociala och kulturella rättigheterna
              och går i bräschen för att skicka människor till Afghanistan,
              Irak och andra länder i krig. Vi håller på att försämra det goda
              rykte vi faktiskt har ute i världen sedan lång tid tillbaka. Detta
              är dock lite grann på väg att försvinna, vilket är mycket oroväckande.
              Jag skulle vilja veta vad Birgitta Ohlsson tycker om det.
            </seg>
            <seg n="6e42cd07">
              Det gäller också Dacreglerna. Ska det vara möjligt att ha militära
              insatser också under det? Vi hade exempelvis klusterbomberna.
              Det är många olika frågor där Sverige har agerat i strid med vad
              som vore rimligt.
            </seg>
            <seg n="95d0cbc6">
              Det är bra att skuldavskrivningarna inte belastar biståndsbudgeten
              denna gång. Men jag hoppas att Folkpartiet tycker att flyktingmottagande
              också är en sådan post som egentligen borde ligga utanför avräkningarna.
              Jag undrar om Birgitta Ohlsson tänker driva det i nästa budgetrunda.
            </seg>
          </u>
          <note type="speaker" n="7c31a60f">
            Anf. 42 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-9bf19358c71df788-3" n="7919b72a">
            <seg n="80589c94">
              Herr talman! Som jag nämnde i mitt anförande motsägs nedrackandet
              på svensk biståndspolitik och alla farhågor om att Sverige sänks
              i olika ligor och inte alls har samma goda anseende som tidigare
              av att vi får rapporter där Sverige ständigt lyfts upp som det
              bästa eller ett av de bästa länderna.
            </seg>
            <seg n="7abe273e">
              Jag citerade tidigare den Washingtonbaserade tankesmedjan Center
              for Global Developments rapport som kom i veckan. Den är mycket
              internationellt erkänd. Sverige och Holland tillsammans blev de
              länder som ansågs vara bäst utifrån kvantitet i förhållande till
              landets storlek och kvalitet. Sverige lever alltså upp till detta.
            </seg>
            <seg n="4ed074f6">
              Det är ingen hemlighet i Sveriges riksdag att sex av sju partier
              är för enprocentsmålet. Det beslutades 1969 då Miljöpartiet ännu
              inte fanns. Det har alltså funnits länge.
            </seg>
            <seg n="d4d8e51e">
              Det är inte heller någon hemlighet att liberaler alltid har varit
              tidiga. Det var ingen slump att det var en kanadensisk liberal
              utrikesminister som inför FN föreslog ett 0,7-procentsmål vad
              gäller biståndet. Vi har alltså en fast och solid hållning där.
            </seg>
            <seg n="5bb14bf7">
              Det är heller inte konstigt att vi har diskussioner i denna fråga
              inom alliansen för att ett parti har en annan åsikt. Tills den
              dag då denna politik ändras, vilket jag inte tror kommer att hända,
              få ni ändå se på det som vi levererar. Där är budskapet klart
              och tydligt att man ska leva upp till enprocentsmålet.
            </seg>
            <seg n="0c92d841">
              Både Vänsterpartiet och Miljöpartiet är partier av starkt idealistisk
              karaktär. Ni blir nog varse när ni ska samarbeta med Socialdemokraterna
              att det här kan bli ett problem eftersom Socialdemokraterna under
              tolv års tid hade i snitt 0,8 procent i bistånd, avräknade flyktingkostnader,
              hade skuldavskrivningar på bistånd och gjorde många saker som
              ni kritiserar oss för. Det kanske inte alltid är så att det egna
              partiet till punkt och pricka får igenom alla saker som man skulle
              ha velat om man varit ensam vid makten.
            </seg>
          </u>
          <note type="speaker" n="601ba70c">
            Anf. 43 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-6" n="6d2bb5ef">
            <seg n="688a2f2f">
              Herr talman! Jag säger inte att vi får dåligt rykte på grund
              av att vi minskar biståndet eller så. Jag vet att vi är en av
              de största givarna. Det jag menar är att vi får dåligt rykte av
              andra skäl som till exempel när vi motarbetar antagandet av olika
              internationella regelverk i stället för att gå i bräschen för
              dem. Där håller vi på att försämra vårt rykte ute i världen. Det
              hoppas jag att ni allianspartier försöker förhindra. Ni är ju
              fyra.
            </seg>
            <seg n="5abef265">
              Jag är medveten om att vi också kommer att kompromissa. Det är
              självklart att man måste kompromissa om man ska samarbeta. Det
              är uppenbart för alla parter.
            </seg>
            <seg n="fd674e7f">
              Ni ville dock inte kompromissa om skuldavskrivningarna, till
              exempel. Ni har lyckats få bort det från avräkningarna, i alla
              fall det här året. Kommer ni att göra något även när det gäller
              flyktingmottagandet? 2 miljarder är en mycket större andel än
              vad vi sett tidigare. Förra året var det i och för sig 2,5 miljarder.
              Jag undrar om dessa miljarder är i enlighet med Dacs regelverk.
              Jag tror inte att det kan vara så mycket som vi enligt Dacs regelverk
              faktiskt har rätt att dra av. Jag skulle vilja att man utreder
              detta ordentligt innan nästa budget kommer. Om inte ni gör det
              får väl vi göra det själva.
            </seg>
            <seg n="615fb2ba">
              Jag skulle alltså vilja veta följande: Tycker Folkpartiet att
              det är helt okej att dra dessa 2 miljarder till flyktingmottagande,
              eller skulle ni vilja förändra även det?
            </seg>
          </u>
          <note type="speaker" n="b328c6a4">
            Anf. 44 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-fcad5a07af6b994a-1" n="7919b72a">
            <seg n="ed78aa41">
              Herr talman! När det gäller Dacs kriterier för vad man får räkna
              som bistånd eller inte finns det helt klara linjer. Det tycker
              jag personligen som liberal. Vi ska vara glasklara med att militära
              insatser inte ska finansieras med biståndsmedel över huvud taget.
              Där går en klar och tydlig linje.
            </seg>
            <seg n="bf886403">
              Det var tidigare en diskussion om minröjning. När det gäller
              minröjning är det en poäng att separera den från militära insatser.
              Jag har själv varit med och tittat på minröjningsprojekt, bland
              annat i Somalia. Det är en poäng att det är civila som gör detta,
              så att de inte kan bli attackerade på samma sätt utan att de har
              en frihet. Det är förvisso ofta militärutbildade personer som
              har denna kunskap. Men att de är civila i sin roll gör att det
              kan bli mer effektivt och mer stabilt.
            </seg>
            <seg n="62e09941">
              Hur man skiljer mellan militära insatser och bistånd är glasklart
              för oss. När vi senast hade en biståndsdebatt i juni stod det
              väldigt klart och tydligt att alliansregeringen inte avser att
              förändra detta.
            </seg>
            <seg n="861c4bee">
              När det gäller annan finansiering som har tagits upp här tycker
              vi folkpartister att det är rimligt att lägga exempelvis klimataspekter
              på biståndet. Där skiljer vi oss från er. Vi tycker att det är
              rimligt att man lägger ambassadkostnader på biståndet till u-länder
              om det finns en tydlig koppling till detta.
            </seg>
            <seg n="efc0fa22">
              När det gäller flyktingdelen är det accepterat via OECD:s Dacregler.
              Det kanske är en något för stor del som ligger där just nu. Men
              i princip är det inte vår huvudpoäng att ta bort det helt. Men
              man kanske skulle kunna minska detta och bena upp det hela.
            </seg>
            <seg n="f483292f">
              Det förs en diskussion internationellt när det gäller att man
              använder biståndspengar till flyktingprojekt på plats, ibland
              via UNHCR, och om det ska vara bistånd eller inte. Ja, det tycker
              vi eftersom det klart och tydligt är kopplat till biståndssfären.
            </seg>
            <seg n="c469226c">
              När det gäller just flyktingpolitiken går kanske inte alltid
              de stora skillnaderna i svensk politik mellan höger och vänster,
              utan det kanske oftare är så att de två största partierna har
              en samsyn och hållning än vad vi andra har.
            </seg>
            <seg n="d832df24">
              Jag får önska er lycka till i eventuella kommande förhandlingar
              och diskussioner om vad som ska vara bistånd och inte.
            </seg>
          </u>
          <note n="ed41e83d" type="speaker">
            Anf. 45 LARS LINDÉN (kd):
          </note>
          <u who="unknown" xml:id="i-6b96688209f93f59-0" n="6b966882">
            <seg n="47973d1c"/>
          </u>
          <note n="f1b332a5">
            Herr talman! Jag börjar med att yrka bifall till samtliga av
            utskottets förslag till beslut.
          </note>
          <u who="unknown" xml:id="i-e67f12ed0ac31159-1" n="6b966882">
            <seg n="5729845b">
              Detta anförande blir, som sagt, mitt sista som ledamot i utrikesutskottet.
              Jag har alltså beslutat mig för att lämna riksdagen efter årsskiftet.
              Jag ska senare berätta varför.
            </seg>
            <seg n="92278164">
              Jag får väl efter att allianstroget ha yrkat bifall till samtliga
              utskottets förslag i detta betänkande ändå nyttja tillfället att
              säga vad vi kristdemokrater och jag själv har för reflexioner
              på detta betänkande och svenskt internationellt bistånd.
            </seg>
            <seg n="2899a70f">
              Herr talman! När det gäller etisk handel, som jag har intresserat
              mig extra för under dessa år, är det uppmuntrande att folkrörelserna
              Rättvisemärkt och Rättvis Handel utvecklas. Försäljningen globalt
              har växt med över 40 procent per år under de senaste åren. I Sverige
              ökade den med 165 procent förra året. I år ser ökningen ut att
              fortsätta med rejäla kliv.
            </seg>
            <seg n="a0036d3a">
              År 2004 såldes det globalt varor som räknas till rättvis handel
              för 8 miljarder kronor. Förra året hade det ökat till 27 miljarder
              kronor. Detta är exklusive hantverk, leksaker, smycken, kläder
              där statistiken tyvärr fortfarande är bristfällig.
            </seg>
            <seg n="843b4f8d">
              Denna etiska handel gäller i huvudsak små odlare och hantverkare.
              Men vi ser nu även ett ökat intresse bland stora företag att få
              sina produkter rättvisemärkta.
            </seg>
            <seg n="30c601bd">
              När det multinationella företaget Nestlé, som inte har ett så
              gott renommé som etiskt starkt, för några år sedan ansökte om
              att få en av sina kaffesorter rättvisemärkt, vilket de fick, började
              fler och fler större företag att vakna, och nu står de på kö för
              att få varor certifierade.
            </seg>
            <seg n="4989e858">
              Dessa varor säljs numera inte bara i de 4 000 världsbutikerna,
              utan framför allt i ca 110 000 varuhus och vanliga livsmedelsbutiker
              globalt sett. I Sverige säljs de i nästan alla livsmedelsbutiker,
              även om bredden på utbudet fortfarande är lite smalt i en del
              butiker.
            </seg>
            <seg n="b775265e">
              Herr talman! De frivilliga nätverken för etisk handel bland storföretag
              CSR, Corporate Social Responsibility, och FN:s Global Compact
              når många fler fattiga arbetare än Rättvisemärkt och skapar stora
              förbättringar vad gäller etiken i näringslivet.
            </seg>
            <seg n="db53b578">
              Många svenska företag är ledande i den utvecklingen. Det handlar
              om att stimulera företagen i dessa nätverk att agera mer etiskt.
              Dessa nätverk får fler och fler anslutna företag på sina medlemslistor,
              även om det svenska Globalt Ansvar, som finns på UD, är minimalt
              bemannat och borde förstärkas.
            </seg>
            <seg n="ac9afa2b">
              Vi i utrikesutskottets alliansgrupp hade ett uppmuntrande möte
              med handelsminister Ewa Björling i förrgår, då hon berättade om
              svenska företags större och större intresse för att etablera sig
              i Afrika. Handeln med Afrika är numera nästan lika stor som handeln
              med USA.
            </seg>
            <seg n="5a6337e2">
              I dessa Afrikasatsningar ingår CSR-tänkandet i samband med etableringarna.
              Sjysta löner, reglerade arbetstider, bra arbetsmiljö och inget
              barnarbete är det som ska gälla. Även hiv/aids förebyggs för alla
              anställda, inklusive deras familjer, i flera av dessa CSR-företag
              för att de ska få en bättre framtid.
            </seg>
            <seg n="3dd62afe">
              Detta är också, rent krasst sett, lönsamt. Man investerar mycket
              i utbildning för sina afrikanska medarbetare, och då vill man
              att de ska hålla sig friska och inte dö efter några år. Det är
              självklart.
            </seg>
            <seg n="2b7fc9b8">
              De inhemska afrikanska företagen påverkas nu också av CSR-tänkandet
              och förstår att detta är en investering som lönar sig och som
              också garanterar att världens konsumenter inte ska vända dem ryggen
              på grund av dålig etik. Man börjar nu inse att det är en konkurrensfördel
              att sköta sig på etikområdet.
            </seg>
            <seg n="9b9944ef">
              Snart ger svensk handelspolitik och CSR-tänkande bättre och mer
              varaktiga resultat för utvecklingen i fattiga länder än traditionellt
              bistånd.
            </seg>
            <seg n="81516040">
              Denna insikt om handelspolitikens potential var också, för första
              gången i svenskt bistånds historia, med som ett viktigt verktyg
              när vi formulerade en ny svensk biståndspolitik för två och ett
              halvt år sedan. Vi skrev då att handelns betydelse är viktig.
            </seg>
            <seg n="14689d25">
              Utifrån detta bör vi ställa oss bakom den vädjan som afrikanska
              ambassadörer framförde i förrgår på ett seminarium arrangerat
              av utrikesutskottets Afrikagrupp. Ambassadörerna önskade att få
              se inte bara biståndsministern när det kommer afrikanska ministrar
              till Sverige utan även handelsministern. Det låter vettigt.
            </seg>
            <seg n="6eb825a6">
              Vid handelsministerns möte med oss i alliansen berättade hon
              att det nu också är viktigt att implementera CSR-villkoren i svenska
              företag som etablerar sig i Irak, Kuwait, Saudiarabien med flera
              länder. Det är mycket uppmuntrande information.
            </seg>
            <seg n="9402a1b8">
              Herr talman! Budgetstöd tas upp i detta betänkande. Alltför många
              miljarder har försvunnit under åren i svarta hål när vi stöttat
              svaga, odemokratiska och korrumperade regeringar på detta sätt
              utan tillräcklig insyn.
            </seg>
            <seg n="26c8b142">
              Nu fastslår vi fem grundläggande förutsättningar för budgetstöd,
              vilket torde lösa en stor del av de brister som tidigare har funnits.
              Det är en klar förbättring.
            </seg>
            <seg n="425cc525">
              Herr talman! Vi har beslutat att halvera antalet länder som vi
              ska ge bistånd till. Detta är ett viktigt steg för att skapa förutsättningar
              för ett effektivare bistånd.
            </seg>
            <seg n="9400764f">
              Att sänka enprocentsmålet till 0,7 procent, som vissa politiker
              tydligen kan tänka sig, gör inte biståndet effektivare. Snarare
              kan det hindra oss att göra kraftfulla insatser.
            </seg>
            <seg n="2ac380f6">
              För att nå millenniemålen krävs det många fler miljarder än vi
              fastställt i detta betänkande, inte 10 miljarder färre.
            </seg>
            <seg n="265ca7d1">
              Sverige blev för några veckor sedan rankat som världsetta i bistånd,
              vilket Birgitta Ohlsson nämnde, av den amerikanska tankesmedjan
              Center for Global Development. Den platsen ska vi behålla.
            </seg>
            <seg n="a900e048">
              I en värld där över en miljard människor svälter och många miljoner
              barn dör av sjukdomar varje år, som enkelt kunde botas om det
              fanns mediciner, är det inte mindre biståndsmedel som är lösningen,
              tvärtom.
            </seg>
            <seg n="2a70713b">
              Herr talman! Det som jag har blivit mest besviken över under
              mina två och ett halvt år i utrikesutskottet är hur UD kommenterade
              Riksrevisionens rapport Oegentligheter i bistånd . UD var genast
              ute i medierna och förstärkte kritiken utan att invänta en rättvis
              utvärdering av rapporten. Frivilligorganisationerna kände sig
              kränkta. Detta kändes inte bra.
            </seg>
            <seg n="68a4941d">
              När den av Sida anlitade revisionsbyrån granskat Riksrevisionens
              revision visade det sig att Riksrevisionens kritik av frivilligorganisationernas
              arbete var mycket dåligt underbyggt. Inte ens 1 procent var felredovisat.
              Jag ser fortfarande detta som en förtalskampanj av Riksrevisionens
              ansvariga revisor riktad mot frivilligorganisationerna i Sverige.
              Visst ska vi ta emot kritik från Riksrevisionen och titta på det
              som de pekar på. Det fanns mycket att lära av den rapporten. Men
              den blev helt fel presenterad för svenska folket.
            </seg>
            <seg n="7fce63f2">
              Det här är organisationer som oftast är föredömen när det gäller
              att få ut maximalt av de projektmedel de själva samlat in och
              de medel de fått av Sida. Det är organisationer som har levt och
              verkat med sin personal på gräsrotsnivå och verkligen arbetat
              tillsammans med folket i syd.
            </seg>
            <seg n="ce10d392">
              Jag gillar oppositionens kritiska beskrivning av Riksrevisionen
              i er motion. Ni får nöja er med att få muntligt beröm av mig.
            </seg>
            <seg n="ed721aeb">
              Herr talman! Jag kommer att lämna riksdagen och i stället att
              ge tid åt styrelseuppdrag i Föreningen för Rättvisemärkt och i
              grossistföretaget The House of Fair Trade.
            </seg>
            <seg n="a93057f2">
              Dessutom ska jag, inte minst, se till att den nya butiken Fair
              Trade Shop, Helsingforss första världsbutik för etisk handel,
              på Tegnérgatan i Helsingfors, i högre grad ska medverka till att
              fler stockholmare, företag, myndigheter och organisationer i huvudstaden
              inser vikten av att handla etiskt.
            </seg>
            <seg n="cb4bc4e6">
              Med hjälp av sångaren Bonos ord ska jag försöka få fler att förstå
              det han sade: Shopping is politics. You vote every time you spend
              money. Att shoppa är politik, sade han. Du röstar varje gång du
              spenderar pengar. Det är inte bara val för en bättre värld vart
              fjärde år. Det valet sker varje dag i affären. Våra varukorgar
              i butiken är fyllda av människoöden från hela världen. Väljer
              vi exempelvis en banan eller ett paket kaffe som är rättvisemärkt
              så vet vi att den har producerats under etiskt bättre villkor
              än liknande varor utan märkning.
            </seg>
            <seg n="de74a456">
              Ju fler konsumenter som gör det etiskt riktiga valet, desto fler
              producenter tar sig ur fattigdom och förnedring. Problemet i dag
              är inte bristen på rättvisemärkt produktion, utan bristen på konsumenter
              som väljer detta något dyrare alternativ. Det är inte rimligt
              att hundratals miljoner odlare i syd som odlar kaffe, te, kakao,
              ris, blommor, frukt med mera ska få så dåligt betalt av oss i
              nord att de får svälta och hindras att leva ett värdigt liv och
              av ekonomiska skäl hindras att skicka sina barn till skolan.
            </seg>
            <seg n="09f2fccc">
              Det är inte rimligt att hundratals miljoner hantverkare av keramik,
              smycken, kläder, elektronik, skor, leksaker med mera ska svälta
              för att vi ska få billigare varor. Det är detta Rättvis Handel
              vill rätta till genom att ge stöd till att skapa växande småföretag
              som också hjälps ut på exportmarknaden.
            </seg>
            <seg n="f29ba5e7">
              Jag är glad för det stöd Föreningen för Rättvisemärkt har fått
              av den förra regeringen och av nuvarande regering genom Konsumentverket
              och Sida för opinionsbildning. Men det jag är missnöjd över är
              att vi inte med större belopp än detta fåtal miljoner har förstått
              att gå in med ytterligare pengar centralt i Fairtrade Labelling
              Organizations International, FLO, och The International Fair Trade
              Association, Ifat, för att de ska finna producenter till ett bredare
              sortiment av varor. Bistånds- och handelsministern borde bjuda
              in dem och få information om den utveckling som nu sker och om
              vad vi skulle kunna göra för att skynda på utvecklingen.
            </seg>
            <seg n="7cacd16f">
              Alliansregeringen har tydligt sagt att handel ska vara ett av
              verktygen för att bland annat halvera fattigdomen i världen. Här
              finns nu ett verkningsfullt verktyg när det gäller småproducenter.
              I kombination med mikrokrediter kan det här skapa stora resultat.
            </seg>
            <seg n="efc03ea4">
              Vi bör agera och nyttja detta verktyg. När ska biståndsministern
              genomföra detta? Vi kan konstatera att för storföretag är CSR
              och Global Compact redan i gång. Där blir det resultat. Men detta
              är viktigt även för småföretagarna. Rättvis Handel är ett verktyg
              som fler och fler svenskar har tillit till i dag, trots Uppdrag
              granskning och tankesmedjan Timbros ofta okunniga kritik.
            </seg>
            <seg n="9b7e150b">
              Slutligen, herr talman, vill jag påpeka frivilligorganisationernas
              roll i biståndspolitiken. De är inte minst några av de mest flitiga
              och nyttiga lobbyisterna i riksdagen, men det kanske är det som
              ibland irriterar UD? De är otvivelaktigt dessa som mest framgångsrikt
              ser till att biståndsviljan är hög i Sverige. Det måste vi inse.
              När UD nu talar om att eventuellt urholka informationsbidraget
              till dessa organisationer genom att låta fler vara med och dela
              på det tidigare avsatta beloppen menar jag att vi gör ett misstag.
              Dessa organisationers nuvarande nivå på infobidraget behövs. I
              dessa organisationer föds och fostras också många av dagens biståndsarbetare
              och personal på UD och Sida.
            </seg>
            <seg n="3b8eccb2">
              Låt oss ta som exempel den lilla pingstkyrkan i Timrå med ca
              150 medlemmar, där jag själv har varit medlem i många år. De skickade
              redan 1924 ut sin första biståndsarbetare, som var ute i över
              50 år. Det var långt innan dess att Sida över huvud taget hade
              bildats. Till dags dato har ett tjugofemtal av medarbetarna i
              den lilla kyrkan varit ute i biståndsarbete. Många av dessa har
              varit i Afrika i 4050 år hela sitt vuxna liv. Just nu är tio personer
              med rötter i den lilla kyrkan ute i aktivt biståndsarbete. Tala
              om eldsjälar, som har skapat hopp i länder som saknat hopp i decennier!
            </seg>
            <seg n="58e2ec06">
              Några av dessa människor med rötter i Timrå har varit med om
              att planera och bygga Panzisjukhuset i Bukavu i nordöstra Kongo-Kinshasa
              med pengar från PMU och Sida. Många kongoleser i det här området
              har trott att Timrå är huvudstad i Sverige eftersom det var så
              många Timråbor där. Gunilla Carlsson besökte Panzisjukhuset för
              några månader sedan och blev djupt imponerad.
            </seg>
            <seg n="deacb41c">
              Även från FN har man blivit imponerad. Överläkaren på Panzisjukhuset
              kongolesen Denis Mukwege fick i onsdags FN:s pris för mänskliga
              rättigheter vid en ceremoni i FN:s generalförsamling. Det är ett
              prestigefyllt pris som tidigare har getts till bland andra Nelson
              Mandela, Martin Luther King och Jimmy Carter.
            </seg>
            <seg n="63320be6">
              Eldsjälarna i biståndsarbetet föds oftast i våra frivilligorganisationer.
              Det handlar om levande frivilligorganisationer som Röda Korset,
              PMU, Rädda Barnen, Diakonia, Svenska kyrkan, Erikshjälpen med
              flera. Dessa är garantin för ett fortsatt bra biståndsarbete i
              en trasig värld och garantin för att Sverige ska fortsätta att
              vara bäst i världen på bistånd.
            </seg>
            <seg n="f60123d2">
              Jag vill avsluta med att tacka för ett gott samarbete i två och
              ett halvt år i utrikesutskottet. Det har varit inspirerande att
              möta så många engagerade politiker från alla partier. Vi är oftast
              överens om vilken politik som är den bästa, vilket också har lett
              till att vi nu är världsbäst.
            </seg>
            <seg n="5ae32a96">
              Jag vill tacka Birgitta och Hans för att ni berömde min insats.
              Den är väl egentligen ringa. Men det här med Fairtrade har varit
              viktigt, så om ni vill kalla mig Mr Fairtrade går det bra!
            </seg>
          </u>
          <note type="speaker" n="511733f4">
            Anf. 46 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-a0684a8f45b1476f-0" n="888ad6ac" next="i-d6ef6b81ee436d62-0">
            <seg n="fd28216b">
              Herr talman! Jag vill först säga att det inte råder någon tvekan
              om att Lars Lindén har varit den största förkämpen för Fairtrade.
              Han har med den äran under de här åren verkligen tagit varje tillfälle
              att lära, inspirera och även driva på oss andra när det gäller
              att ge större utrymme för de här frågorna.
            </seg>
            <seg n="38ac9e57">
              Jag vill bjuda Lars på ett tillfälle att prata lite grann mer
              om detta. I den finansiella kris vi befinner oss i just nu finns
              det bekymmer, inte minst för näringslivet i utvecklingsländerna.
              Det är alltså inte bara en inbjudan till Lars utan också en allvarlig
              sak. Många av de små företagen i utvecklingsländerna är nu i den
              finansiella kris som vi märker så påtagligt i den utvecklade och
              rika världen. Det är ännu mycket svårare för dem att få det att
              gå runt.
            </seg>
            <seg n="95899945">
              Jag tänkte därför be Lars Lindén berätta lite grann för oss andra
              om hur de företag som sysslar med Rättvisemärkt, Fairtrade och
              annat klarar sig i dessa tider av finanskris. Riskvilligt kapital
              blir ofta mer närsynt i kristider. Vi använder pengarna mer på
              hemmaplan av naturliga skäl, får man säga.
            </seg>
            <seg n="bac913d3">
              Icke desto mindre blir det bekymmersamt. De signaler jag får
              utifrån fältet säger att många, många företag just nu är riktigt
              illa däran i utvecklingsländerna på grund av den finansiella krisen.
              Och vi pratar inte om det här hemma i Sverige, och för all del
              inte i andra länder heller. Naturligtvis har vi, och med rätta,
              fokus på de arbetstillfällen och den kris vi har på hemmaplan.
            </seg>
          </u>
          <note n="f75cf11f">
            Anf. 47 LARS LINDÉN (kd) replik:
          </note>
          <u who="kent_harstedt_5170cc" xml:id="i-d6ef6b81ee436d62-0" n="888ad6ac" prev="i-a0684a8f45b1476f-0">
            <seg n="0d3f5062">
              Herr talman! Det är riktigt att det blir problem i ett sådant
              här läge. Men det blir ännu större problem för dem som inte har
              kommit in i rättvis handel. Man får väl se det så att det hade
              varit ännu större skada om de inte hade kommit med. Man jobbar
              nu mer och mer med mikrokrediter och rättvis handel. På så sätt
              kan man se till att finansiera en del rationalisering och förbättringar
              av deras produktion, produktionsteknik och så vidare. Det är många
              gånger där det brister.
            </seg>
            <seg n="1e232b23">
              Det ligger liksom i konceptet rättvis handel; man ska se till
              att de här företagen kan förbättra sin produktion och få den mer
              lönsam. Framför allt gäller det att konsumenterna i högre grad
              börjar fråga efter de här varorna. Det vi såg på tv nyligen visade
              en plantage där kanske bara 5 procent av produktionen såldes som
              rättvisemärkt. Men man hade kunnat sälja 100 procent om det hade
              funnits konsumenter. Därför är det så viktigt att vi i västvärlden
              verkligen får konsumenterna att förstå vikten av att välja rätt
              produkt.
            </seg>
            <seg n="2bf599c6">
              Visserligen är det synd om dem som inte har rättvisemärkning.
              De kommer i ett sådant läge att slås ut helt, men tyvärr finns
              det överproduktion av vissa varor, exempelvis kaffe. I en marknadsekonomi
              måste en del försvinna, och det blir oftast de som inte satsat
              på en kvalitet som är bra också ur etisk synvinkel.
            </seg>
          </u>
          <note type="speaker" n="af138077">
            Anf. 48 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-a0684a8f45b1476f-1" n="888ad6ac" next="i-d6ef6b81ee436d62-1">
            <seg n="f4ad4693">
              Herr talman! Så här i slutet av året brukar många i riksdagen
              vara vältaliga och säga sitt hjärtas mening. Vi tackar naturligtvis
              alldeles särskilt för berömmet till oppositionen. Jag tyckte dock
              att det var lite blygsamt att kommentarerna från regeringen hänvisades
              till UD. Dessvärre var det landets statsminister som samma dag
              som kritiken från Riksrevisionen kom var ute i medierna och sade:
              Det har jag misstänkt länge. Det var faktiskt första gången jag
              hörde statsminister Reinfeldt uttala sig om bistånd. Det gällde
              alltså missförhållanden i enskilda organisationer, vilket naturligtvis
              är djupt beklagligt.
            </seg>
            <seg n="e7bb9cb7">
              Jag delar Lars Lindéns oro över informationsanslaget. Om det
              är något som behövs när vi har ett större bistånd så är det att
              vi återförankrar det och ger ett kvitto till svenska folket på
              att pengarna används på ett bra sätt. Då värjer man sig lite grann
              för missuppfattningar om hur biståndsmedlen används. Bilden av
              svenskt bistånd kan nu vara lite solkad på grund av den debatt
              som har varit, och vi har ett stort gemensamt ansvar att försöka
              återupprätta den bilden.
            </seg>
            <seg n="29d565af">
              När det gäller renomméet för svenskt bistånd är det inte någon
              nyhet. Vi kan referera till 2005. Av en händelse råkade OECD berömma
              Sverige både för kvalitet och kvantitet. Det är alltså ingen nyhet
              att Sverige gör bra ifrån sig. Jag vill nog snarare säga att vi
              under de senaste åren bedrivit försvarsstrid för att svenskt bistånd
              och vårt renommé inte skulle försämras.
            </seg>
            <seg n="897ee016">
              Avslutningsvis vill jag å den samlade oppositionens vägnar tacka
              Lars Lindén för hans insatser. Vi har uppskattat dig. Vi kommer
              att sakna din röst. Du har varit en sann biståndsvän, och vi ser
              fram emot att möta dig i din nya roll och nya kapacitet. Varmt
              tack och lycka till!
            </seg>
          </u>
          <note n="7a9cb2c0">
            Anf. 49 LARS LINDÉN (kd) replik:
          </note>
          <u who="kent_harstedt_5170cc" xml:id="i-d6ef6b81ee436d62-1" n="888ad6ac" prev="i-a0684a8f45b1476f-1">
            <seg n="e9038d86">
              Herr talman! Jag finns på Tegnérgatan så det blir nära att komma
              och hälsa på.
            </seg>
            <seg n="baf016d1">
              Infobidraget är viktigt. Det är ingen kritik mot Moderaterna,
              men jag tror att det är det parti som historiskt haft minst kontakt
              med folkrörelser. De övriga tre allianspartierna är mer folkrörelsenära.
              Det kan vara det som gör att man inte alltid förstår att infobidraget
              är viktigt, att folkrörelserna verkligen har resurser.
            </seg>
            <seg n="70cbfdb9">
              Låt mig nämna programmet Världens barn som går på tv varje år
              och samlar in pengar. Inte är det Sida och vi som står bakom det,
              utan det är folkrörelserna som får svenska folket att sitta framför
              tv:n två kvällar i rad och skänka miljontals kronor på några timmar.
              Folk får massor av information om biståndet, och man engagerar
              barn och äldre som går med bössor på stan och samlar in pengar.
              Utan det skulle biståndet i det här landet säkert vara under 0,7
              procent, men nu tycker man att det är viktigt. Det är bra att
              vi kan fortsätta med det.
            </seg>
          </u>
          <note type="speaker" n="3fcfc07d">
            Anf. 50 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-e308c827410b15fd-1" n="4b00aa14">
            <seg n="6bab745f">
              Herr talman! I dag behandlar vi ett svenskt uppdrag som är en
              av Kristdemokraternas hjärtefrågor, internationellt bistånd.
            </seg>
            <seg n="5c5c239d">
              Bistånd till fattiga människor handlar om solidaritet och syskonskap
              över gränser. Det handlar om att vi ska dela med oss av vårt överflöd
              för att i någon mån skapa en bättre värld.
            </seg>
            <seg n="72d30b38">
              Inte endast bistånd kan skapa välstånd och framgång i världen.
              Det krävs frihet, öppenhet, demokrati, respekt för grundläggande
              mänskliga rättigheter och ett gott politiskt ledarskap. Det krävs
              också företagande och handel, vilket är oerhört viktigt, och en
              fungerande offentlig sektor för ekonomisk tillväxt och välfärdsutveckling.
            </seg>
            <seg n="037f3870">
              Svenskt bistånd lindrar nöd, undanröjer fattigdom och bygger
              fungerande samhällsinstitutioner. Ett effektivt bistånd är alltså
              ett mycket viktigt komplement.
            </seg>
            <seg n="39cea25f">
              Herr talman! Utrikesutskottet behandlar i detta betänkande budgetpropositionen
              för 2009, utgiftsområde 7. Den föreslagna biståndsramen för 2009
              uppgår till över 30 miljarder kronor, vilket, som flera gånger
              nämnts, motsvarar 1 procent av beräknad bruttonationalinkomst.
              Det är för oss kristdemokrater ett viktigt krav att alliansregeringen
              håller fast vid enprocentsmålet.
            </seg>
            <seg n="a72c873a">
              Alliansregeringen håller på att reformera biståndet för att göra
              det ännu mer effektivt. Vi är angelägna om att svenskt bistånd
              ska bli det mest effektiva och bästa i världen. Det har skattebetalarna
              rätt att kräva av oss. Den svenska biståndspolitiken är en viktig
              del av vår utrikespolitik, och den måste vara fast förankrad i
              respekten för mänskliga rättigheter och ett okränkbart människovärde.
              Kristdemokraterna vill se att Sverige driver en mer värdegrundad
              utrikespolitik.
            </seg>
            <seg n="0b40581e">
              Som litet land är det nödvändigt för oss att vässa våra internationella
              verktyg. I tider av snabb globalisering och för att öka effektiviteten
              i våra internationella relationer anser Kristdemokraterna att
              vi ska ha en stark och bred utrikesförvaltning. Sverige behöver
              fler internationella kontaktpunkter för att effektivisera biståndsarbetet
              och utveckla svensk representationen för näringsliv och för svenskar
              i övrigt.
            </seg>
            <seg n="084f64cf">
              Herr talman! I kampen mot fattigdomen görs betydande framsteg,
              men fortfarande lever bedövande många människor i svält och armod.
              Vi vet att den rådande finanskrisen och den förestående klimatförändringen
              kommer att slå hårdast mot utvecklingsländerna och kasta ännu
              fler människor i djup fattigdom.
            </seg>
            <seg n="8bac9a0e">
              Man brukar beskriva fyra olika kategorier av fattigdom. För det
              första har vi ekonomisk fattigdom, då inkomsten inte räcker till
              utgifterna för de mest grundläggande behoven; det kan handla om
              att leva på mindre än en dollar per dag. För det andra har vi
              mänsklig fattigdom. Det innebär avsaknad av utbildning och en
              mycket låg medelålder. För det tredje talar man i skolböckerna
              om relativ fattigdom, vilket betyder att situationen är väsentligt
              fattigare än för större delen av den egna befolkningen. För det
              fjärde, slutligen, har vi social fattigdom, som kännetecknas av
              brist på eller ett obefintligt socialt sammanhang.
            </seg>
            <seg n="aa9bb354">
              Herr talman! Då jag för några veckor sedan läste i Helsingforsspressen
              att Nya moderaterna ansåg sig ha kommit ut i biståndspolitiskt
              hänseende blev jag mycket bekymrad över resultatet. Jag blev bekymrad
              över Moderaternas ståndpunkt att släppa fokus på enprocentsmålet
              och i stället lägga ett golv på 0,7 procent. Man erkände tidigare
              bristande engagemang i biståndets fattigdomsbekämpning men drog
              ändå slutsatsen att den fattigdomsrelaterade delen av biståndet
              ska reduceras.
            </seg>
            <seg n="6aff6782">
              Jag hade egentligen nu tänkt säga: Fru biståndsminister! Hon
              är inte närvarande i kammaren, men det kommer andra tillfällen
              att svara på frågorna. Jag vill fråga: För vilka av de kategorier
              fattiga som jag nyss räknade upp vill Moderaterna dra undan biståndet?
              Är det för de ekonomiskt fattiga, de som lider av mänsklig fattigdom,
              som saknar utbildning och har en mycket låg medelålder? Eller
              gäller det de relativt fattiga eller de i social fattigdom? Vilka
              är det som ska drabbas av ett annat fokus på biståndet?
            </seg>
            <seg n="bafb217e">
              Vi kristdemokrater kan av etiska skäl inte acceptera en sådan
              syn. Naturligtvis ska enprocentsmålet gälla också i framtiden.
              Det vore ingenting annat än genant och orimligt om ett materiellt
              välfärdsland som vårt inte ansåg sig ha råd att satsa 1 procent
              av bni för att hjälpa medmänniskor i nöd när vi själva lever i
              överflöd.
            </seg>
            <seg n="0f091e84">
              Herr talman! Vi behöver slå vakt om ett svenskt signum för vår
              biståndspolitik. Det ska vara en politik som fokuserar på de mest
              utsatta barnen och kvinnorna och på de hivsmittade.
            </seg>
            <seg n="b3f726f6">
              Fattigdomen och svälten i världen är en moralisk katastrof som
              ändå kan åtgärdas. I dag finns all kunskap och teknik och alla
              resurser som behövs för att bekämpa fattigdomen. Då får inte viljan
              saknas. Den finns hos kristdemokratin!
            </seg>
            <seg n="2ee15ed8">
              Erfarenheterna efter kommunismens sammanbrott visar att samhällen
              utan etiska och moraliska drivkrafter inte förmår ge sina medborgare
              ett skydd mot de olika kategorierna av fattigdom som jag nämnde
              tidigare.
            </seg>
            <seg n="9a2ed275">
              Kristdemokraterna vill se en värld med hållbar social och ekonomisk
              utveckling där människor enskilt eller i olika former av samverkan
              fritt kan äga och förvalta egendom och företag. Det ger människan
              trygghet och frihet och undantränger fattigdom.
            </seg>
            <seg n="6a0eb1ac">
              Fattiga länder måste få sin chans till lika villkor. Därför bör
              våra länder avskriva de fattiga ländernas skulder och i ökad grad
              låta dem delta i världsekonomin på sina egna förutsättningar.
            </seg>
            <seg n="4cccbb0d">
              Herr talman! Låt mig avsluta med att slå fast att ett effektivt
              bistånd för oss också är en moralisk fråga. Pengarna får aldrig
              fastna i byråkrati och korruption utan måste verkligen nå de allra
              fattigaste. Det är så vi tar ansvar för ett generöst svenskt bistånd
              inför svenska skattebetalare. Svenska folket vill inte delta i
              samtidens största svek och se medmänniskor leva i misär, lida
              och dö utan vatten, mat och mediciner.
            </seg>
            <seg n="cfbdad44">
              Det är detta uppdrag vi i dag behandlar i kammaren och ger alliansregeringen
              i uppdrag att genomföra.
            </seg>
          </u>
          <note n="55ed0308">
            Herr talman! Härmed vill jag yrka bifall till utrikesutskottets
            betänkande nr 2.
          </note>
          <note type="speaker" n="94f9a1a4">
            Anf. 51 ALF SVENSSON (kd):
          </note>
          <u who="ingvar_svensson_8d7de2" xml:id="i-9dcca132d718fced-0" n="d74e270c">
            <seg n="89e2075f">
              Herr talman! Det är inte utan att man kan erinra sig vad Strindberg
              skrev: Allting går igen. Då tänker jag inte på ledamöterna utan
              på den sakpolitiska debatten. Debatten om var flyktingpengarna
              ska tas har många år på nacken. Den kommer säkert att föras framöver
              också. Det är bra att den förs.
            </seg>
            <seg n="2fe071cb">
              En annan debatt har gällt hur biståndet ska kontrolleras. Jag
              vill nu när anslagen till Sadev ökar erinra om att det fanns ett
              sådant kontrollorgan som leddes av Ingemar Mundebo. Det fungerade
              alldeles utomordentligt. Men 1994 skulle det bort. Sedan kom det
              ett nytt, vilket var bra. Det går på något sätt lite i vågor.
              Det är nog så i flera debatter i flera utskott rent av.
            </seg>
            <seg n="2b436e00">
              Jag tycker att det är viktigt att få stryka under några få saker.
              Det har sagts så mycket värdefullt från andra håll, men det är
              några saker som jag har reflekterat över. Därför blev det tre
              å rad från kristdemokratiskt håll. Det är viktigt att stryka under
              det som flera har sagt, att nu när den ekonomiska krisen drar
              över världen ska vi hålla ihop. Vi behöver hålla ihop och inte
              fäktas så mycket över blockgränsen. Faktum är att vi i grund och
              botten är överens. På måndag fattar vi beslutet om 1 procent,
              som det har sagts här. Sedan får vi vänta med spökena och se när
              de kommer.
            </seg>
            <seg n="54811ca0">
              Det är fascinerande att se hur fort den rika världen kan ta itu
              med de haverier som banker och andra institut har ställt till
              med. I ett nafs ja, inte riktigt, men närapå finns det miljarders
              miljarder. Den största moraliska kris som har ägt rum, den har
              ägt rum under många år. Då tar det en väldig tid att få fram pengar.
              Det här måste vara ett observandum att lyfta fram. Nu har jag
              inget emot att man snabbt tar sig an det som så många kallar samhällets
              blodomlopp, nämligen att de ekonomiska strukturerna ska fungera.
              Blodomlopp, ja. Här har många av er på ett utomordentligt sätt
              strukit under att människor dör. Blodomloppet i människan får
              då inte chans att fungera alls, och människan är ändå viktigare
              än de ekonomiska strukturerna, även om de är viktiga för människan.
            </seg>
            <seg n="e92b69ae">
              Här finns anledning att titta på oss i den rika världen, hur
              vi kan samla oss, hur energiska och duktiga vi kan vara i sådana
              här sammanhang då ekonomin havererar. Samtidigt talar statistiken
              som har nämnts flera gånger om hur människor hungrar, törstar
              och inte får medicinsk hjälp, hur man dukar under för att man
              inte har det mest elementära.
            </seg>
            <seg n="f68444e2">
              Herr talman! Jag skulle vilja stryka under att detta är vårt
              största moraliska svek. Jag vet att jag ofta förknippas med moral
              och gör det väldigt gärna, för det finns en moralisk dimension
              i allt. Men det här är det största moraliska sveket, vid sidan
              om alla andra skärmytslingar här i kammaren om moral av ett eller
              annat slag. Man läser namn som Kongo, Zimbabwe, Darfur och Burma
              detta är förödande.
            </seg>
            <seg n="b3d6d0ab">
              Jag skulle vilja säga några ord om enskilda organisationer, som
              Lars Lindén har varit inne på. Många har harangerat Lars för hans
              insatser. Där görs ofta mer än vad vi tar till oss och lyfter
              fram. För två dagar sedan träffade jag en NGO, en enskild organisation,
              som heter Hoppets stjärna. De finns i 15 länder ideellt. Nu var
              det Haiti som gällde. Nu köpte man getter, för de hade blivit
              av med sina getter där. Floden hade spolat i väg getter och höns.
              Nu kan man önska en svensk medborgare god jul genom att skänka
              en get som finns inköpt i Haiti. Det är fint. Varsågod! Man kan
              också köpa en höna om man inte vill satsa 500 kronor. Det finns
              många sådana exempel som vi inte får glömma när vi talar om enprocentsmålet.
            </seg>
            <seg n="20405b37">
              En annan synpunkt som jag vill ha in i protokollet och där hamnar
              den ju: Jag tycker att det är obegripligt att alliansregeringen
              inte ser till att avdragsrätt införs för ideella insatser. Nu
              kan vi åka hem och reparera våra mer eller mindre fashionabla,
              jag gissar ganska fashionabla, lägenheter och hus med ROT-avdrag.
              Men om man skulle göra en insats för dem som har ruckel, dem som
              inte har tak över huvudet, om någon skulle komma på denna solidariskt
              sinnade idé, då ska hon eller han lägga detta på inkomsten av
              tjänst och få det beskattat. Det innebär att om man satsar 1 miljon
              jag tog det för att det skulle vara enkelt kanske vederbörande
              ska skatta 70 procent, alltså 700 000. Så här kan vi inte ha det!
              Alliansregeringen och vi alla måste ta oss samman.
            </seg>
            <seg n="c101c4fb">
              Nu vet jag att det är lite bråk om detta här och var mellan partierna.
              Men naturligtvis kan det inte vara något bråk om detta för de
              många som vill att man ska göra en insats för medmänniskor. Det
              behöver inte vara ROT-avdraget man ska fixera sig vid. Man kan
              göra en insats för att motverka hiv och aids, en verksamhet jag
              själv är involverad i, inte som någon stor penninggivare, men
              i något som heter Advisor Board.
            </seg>
            <seg n="1b4ac366">
              Herr talman! Jag begärde ordet här för ett par dagar sedan, då
              man högtidlighöll eller i varje fall erinrade om lite spetsigt
              sagt FN:s allmänna förklaring om de mänskliga rättigheterna. MR-frågorna
              ska lyftas fram. Vi kan det här ganska väl: Alla människor är
              födda fria och lika i värde och rättigheter. De har utrustats
              med förnuft och samvete och bör handla gentemot varandra i en
              anda av gemenskap. Det står inte att alla människor borde vara
              födda fria. Det står att de är födda fria.
            </seg>
            <seg n="d6fdb307">
              Det finns en risk att vi talar om MR och demokratisering som
              något väldigt ytligt och teoretiskt. Det krävs mer än så.
            </seg>
            <seg n="f1a9a5e6">
              Man kan ställa sig frågan: Är det någon rationell klarsyn som
              garanterar denna insikt att alla människor är födda fria? Är staten
              garant för att det uppfattas så?
            </seg>
            <seg n="38807fc0">
              Enligt mitt sätt att se, och jag vill också gärna ha det till
              protokollet, är det ett metafysiskt resonemang som vi inte vågar
              fundera över. Det är ett metafysiskt resonemang involverat i FN:s
              MR-dokument. Det skulle vara av mycket stort värde om vi i någon
              rapport vågar fråga efter MR-frågornas rötter.
            </seg>
            <seg n="28a4b433">
              Det finns risk att vi inte ser allvaret bakom uttrycket MR om
              vi inte relaterar det bättre till idéhistoriken och bättre än
              att enbart exklusivt omnämna franska revolutionen och USA:s konstitution.
              Jag tycker att man ska våga nämna Jerusalem, Aten och Rom när
              man talar om MR och demokrati.
            </seg>
            <seg n="e4e8e126">
              Den utomordentlige debattören här i flera omgångar nämner religiös
              fundamentalism. När jag nu talar om MR som något metafysiskt ska
              jag läsa en liten stump som avslutning nu när julen närmar sig.
            </seg>
            <seg n="dad701a4">
              Jag läser ur Maja Hagermans Spåren av kungens män. Jag är ganska
              säker på att den är läst. Den tål att citeras. Jag läser från
              epilogen: När kristendomen kom förde den också med sig mycket
              annat som blivit så självklart att det knappt går att urskilja
              längre. Som detta att en människa inte kan äga eller sälja en
              annan.
            </seg>
            <seg n="bcf4fd20">
              Vi behöver djuploda lite mer i MR-frågor, herr talman, så att
              vi inte fastnar i föreställningen att det var när huvudena föll
              i Paris under franska revolutionen eller när USA formulerade sin
              konstitution som MR-begreppet fick sina rötter.
            </seg>
            <seg n="5567870a">
              Jag vill också säga något annat. Det vore förfärligt om det inte
              kom från någon kristdemokrat. Jag riktar mig till Lars Lindén:
              Du är en rättfram hedersman som stått för dina åsikter. Jag ansluter
              mig till allt det som sagts här tidigare om dig, och jag lägger
              gärna moms därtill.
            </seg>
          </u>
          <note type="speaker" n="0bc881d4">
            Anf. 52 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-2cc2e2562424cc27-5" n="888ad6ac">
            <seg n="e9d0252e">
              Herr talman! Jag brukar emellanåt hålla med Alf Svensson, men
              på en punkt har jag i dag en helt annan uppfattning. Vi ska inte
              hålla ihop, vara eniga och med det kanske tysta.
            </seg>
            <seg n="88b5544c">
              Det är tack vare att ni har tagit strid för viktiga värden inom
              alliansen och vi från oppositionen tagit strid för bland annat
              enprocentsmålet som vi har lyft upp och satt ljus på att regeringen
              faktiskt försökte ändra regelverket inom OECD.
            </seg>
            <seg n="091a0afa">
              Jag tror att det var i november förra året som jag hade ett replikskifte
              med Alf Svensson. Det kan till och med ha varit ytterligare något
              längre sedan. Det var här i kammaren som vi tog upp diskussionen
              att regeringen hade åkt i väg. Alf Svensson svarade mycket uppriktigt
              när han sade att ni inte var informerade om att regeringen försökte
              ändra spelreglerna för biståndet.
            </seg>
            <seg n="62bdbf8b">
              Förvänta er därför inte att vi ska sitta tysta och nöjda med
              att vi har nått upp till enprocentsmålet eller för att vi får
              beröm. Kampen för biståndet och dessa värden måste ständigt debatteras.
              Det är välgörande med tydliga och klara röster och att Holger
              Gustafsson och Lars Lindén är kritiska. Det visar att ni har en
              särprägel och står upp för ett starkt bistånd men också för biståndets
              integritet.
            </seg>
            <seg n="7fe61535">
              Jag ser också att vi har viktiga debatter framför oss när vi
              stramar upp och går mot färre länder. Men några av de länderna
              är några av världens mest korrupta. Vi måste också titta på biståndets
              villkor.
            </seg>
          </u>
          <note type="speaker" n="506f46e2">
            Anf. 53 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-9dcca132d718fced-1" n="d74e270c">
            <seg n="33c2ccee">
              Herr talman! Jag blir lite sur för att inte jag blev omnämnd
              bland kristdemokraterna som står för ett radikalt bistånd. Jag
              vill gärna i nästa replik höra vad belägget var för att så inte
              skedde.
            </seg>
            <seg n="4b1e32d6">
              Jag uttryckte mig lite slarvigt här om min gode vän Härstedt
              fick för sig att debatten skulle tystna. Det menade jag inte.
              Det finns en rädsla över att fattiga länder inte observeras lika
              starkt när vi nu under ett par år framöver, efter vad som flaggas
              upp, kommer att bli oerhört koncentrerade på egna ekonomiska bekymmer
              och lågkonjunktur. Vi kan väl höras med en röst så att inte den
              fattiga delen av världen blir mer perifer än vad den har varit
              och dessvärre är. Det var så jag menade.
            </seg>
            <seg n="32237335">
              Jag håller fast vid att jag inte var informerad när vi hade resonemanget.
              Birgitta Ohlsson sade att vi nog inte hade fått någon ambassad
              här och var om vi inte hade funnits där med biståndsmedel. Vi
              kan ta Afghanistan som ett exempel. Kent vet att jag under många
              och långa tider har gafflat om att det är oklokt att stänga ambassader.
              Det kan man säga rent generellt. Undantag finns naturligtvis alltid.
            </seg>
            <seg n="6ffb82f0">
              Jag skulle också vilja att det satsades mer pengar. Det behöver
              inte ske via biståndsbudgeten. Vi borde våga resonera om det för
              att ta itu med hiv och aids, den stora förfärliga pesten som drar
              över världen.
            </seg>
          </u>
          <note type="speaker" n="b8b69e53">
            Anf. 54 KENT HÄRSTEDT (s) replik:
          </note>
          <u who="kent_harstedt_5170cc" xml:id="i-2cc2e2562424cc27-6" n="888ad6ac">
            <seg n="95410929">
              Herr talman! Om dessa sista två saker är vi överens. Jag tycker
              personligen som ett slags utgångspunkt att det är illa när vi
              lägger ned ambassader. Sedan finns det undantag. Sverige är ett
              land som verkligen bör värna dem och i stället öppna fler. Det
              gynnar våra intressen i stort men också våra utvecklingsintressen.
              Det är beklagligt när nedläggningar sker.
            </seg>
            <seg n="e82189a5">
              Alf Svensson väcker frågan om avdragsrätt. Frågan är i det sammanhanget
              varifrån pengarna ska tas. Det blir ett intäktsbortfall om man
              inte skattar för de pengar som man skänker från företag och annat.
            </seg>
            <seg n="dff0296d">
              Med den linje som nu har gällt under nuvarande moderatledda biståndspolitik
              är det ingen djärv gissning att tro att det underskottet kommer
              att finansieras just med biståndsmedel. Jag tror att det blir
              en rundgång i hela resonemanget i den här frågan.
            </seg>
            <seg n="f7b593a3">
              Här har det på vissa punkter funnits en historia också från Socialdemokraternas
              håll. Det handlar om flyktingpengar, skuldavskrivningar och att
              betala ambassader. Man vill öppna för säkerhetsinsatser.
            </seg>
            <seg n="a2e277c1">
              Nu senast i morse fick vi se att alltmer av våra miljöåtaganden
              ska kunna redovisas genom det vi gör i utvecklingsländerna. I
              stället för att det blir en budgetpost som vi skulle betala över
              miljöbudgeten eller någonting annat redovisar man nu det via utvecklingsländerna
              och slipper ett åtagande på hemmaplan. Mer och mer räknas in,
              och man gröper ur biståndet. Detta skulle vara ytterligare ett
              sådant område. Det sker då en väldigt konstig omfördelning.
            </seg>
            <seg n="6bfae454">
              Vi kommer att fortsätta att ta strid för den biståndspolitik
              som en stor del av Sveriges riksdag över åren har kämpat för att
              nå upp till. Det har inte skett tack vare Moderaterna utan trots
              Moderaterna.
            </seg>
          </u>
          <note type="speaker" n="7dadb951">
            Anf. 55 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-9dcca132d718fced-2" n="d74e270c">
            <seg n="a509e46d">
              Herr talman! De är inte ens här i kammaren. Vi är ändå tre från
              något mindre partier. Detta kommer också till protokollet.
            </seg>
            <seg n="ecd0976c">
              Herr talman! Jag är glad över att det inte råder hel sämja inom
              Socialdemokraterna när det gäller avdragsrätt. Jag är tvärsäker
              på att det kommer att mogna fram. Ni kommer att hitta en bra förevändning
              för att ställa upp på avdragsrätt. Det kan inte vara så att vi
              ska vara ensamma kvar i Europa. Det är för närvarande Slovenien
              och Sverige. Det är inte högerpartier som styr i alla de andra
              länderna.
            </seg>
            <seg n="b6bf1421">
              Jag är av den övertygelsen att om en person ska skänka 1 miljon
              kronor gör inte hon eller han det om beskattningen är 70 procent.
              Och jag tror att den miljonen kan komma att hamna någon annanstans,
              vilket innebär att staten inte får en enda krona över.
            </seg>
            <seg n="af1c5753">
              Idealiteten inom svenskt näringsliv och inom svenska kapitalstarka
              kretsar behöver uppammas. Vi måste bort från det här, menar jag,
              att vi betalar vår skatt, staten ska ha sitt och sedan ska den
              fixa precis allting. Vi mår väl som människor av att vara engagerade
              i ideellt, socialt arbete, och då ska vi också göra detta möjligt.
            </seg>
            <seg n="a5ff2281">
              Men regeringen har inte kommit till skott än, och då ska man
              inte begära att oppositionen ska ha gjort det. Men det kommer
              så småningom. Allt har sin tid, för att citera Strindberg ytterligare
              en gång.
            </seg>
          </u>
          <note type="speaker" n="17b427b3">
            Anf. 56 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-7" n="6d2bb5ef">
            <seg n="2ceb0130">
              Herr talman! Jag hade först tänkt tacka Lars i ett replikskifte,
              men allt Lars sade var så pass bra att jag inte ville gå upp och
              protestera mot någonting. Därför passar jag på att göra det nu.
            </seg>
            <seg n="2f2fa9ca">
              Jag vill också tacka Holger för det inlägg han gjorde här i kammaren,
              som jag också tycker var mycket bra.
            </seg>
            <seg n="0c308f72">
              Jag har egentligen ingenting att protestera mot i Alf Svenssons
              anförande heller. Däremot vill jag tala om att jag delar den oro
              som Alf Svensson ger uttryck för när han talar om den finansiella
              krisen i förhållande till fattigdomsbekämpningen och alla de pengar
              som vi är beredda att lägga in världen över för att klara vår
              egen välfärd samtidigt som vi säger att vi inte har råd att hjälpa
              dem som allra mest behöver det.
            </seg>
            <seg n="f7c5d06b">
              Likaså hör vi röster som säger att vi inte har råd att lösa klimatkrisen,
              till exempel Polen och Tyskland. Ett antal länder menar att vi
              inte ens i vår egen rika del av världen kan ställa upp de höga
              krav som faktiskt behövs för att vi ska rädda planetens överlevnad.
              Det är det som det handlar om. Ska människor kunna bo kvar på
              den här planeten måste vi också engagera oss i att rädda den.
              Där är klimatkrisen den kanske allra största utmaningen vi har,
              men också att se till att de fattiga i världen får del av det
              välstånd som vi andra tar för givet. Om de inte får del av det
              välståndet och inte får hjälp med klimatanpassningen kommer vi
              inte att kunna lösa klimatkrisen.
            </seg>
            <seg n="e3689a37">
              Jag skulle vilja fråga Alf Svensson hur han i sin roll i ett
              av regeringspartierna kan arbeta för att vi ska lösa de här två
              väldigt stora frågorna, klimatkrisen och fattigdomsbekämpningen,
              med hjälp av de modeller vi har.
            </seg>
          </u>
          <note type="speaker" n="e9d18759">
            Anf. 57 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-9dcca132d718fced-3" n="d74e270c">
            <seg n="1eefe5b9">
              Herr talman! Det är lite mycket begärt att jag på två eller fyra
              minuter ska kunna tala om hur de lösningarna ska kunna se ut.
            </seg>
            <seg n="0d91a7b3">
              Jag hoppas innerligt att Sverige, inte minst i EU-sammanhang,
              är en fyrbåk när det gäller miljöfrågorna men också när det gäller
              fattigdomsbekämpningen. Även om Sverige inte är det starka landet,
              vare sig pekuniärt eller när det gäller population, tror jag att
              vår möjlighet att påverka är att finnas med i de internationella
              forumen. Sedan kan vi naturligtvis alltid tycka att vi kunde göra
              mer och lyckas bättre.
            </seg>
            <seg n="f6e6b9b3">
              Jag har alltid förvånats över, när vi talar om miljöarbetet globalt,
              att det inte på något sätt går att överföra alla de tekniska innovationer
              som finns och som skulle möjliggöra för fattiga människor ute
              i byarna att på ett drägligt sätt få energi, uppvärmningsmöjligheter,
              ljus och rent vatten. Det förstår inte jag. Det verkar som om
              det måste vara väldigt stora projekt för att vi ska ge oss in
              i det och inte småskaligt. Nu sker mycket av det småskaliga via
              NGO:er, men jag tycker att vi skulle kunna klara det mycket bättre
              också med hjälp av Sida.
            </seg>
          </u>
          <note type="speaker" n="6013b211">
            Anf. 58 BODIL CEBALLOS (mp) replik:
          </note>
          <u who="bodil_ceballos_1a35e5" xml:id="i-6601459074f5627f-8" n="6d2bb5ef">
            <seg n="d232a647">
              Herr talman! Jag är övertygad om att det går att överföra den
              teknik vi har även på småskalig väg till de fattigare länderna.
              Problemet för många av de innovatörer vi har är att regelverket
              är så krångligt att det tar så mycket tid och kraft och kostar
              så mycket att få vara med och utveckla tekniken solceller, vattenrening
              etcetera att man drar sig för att göra det. Det tar alltså för
              mycket tid och kraft, och man förlorar rent ekonomiskt på det.
              De som klarar av det här är de stora företagen, och då har vi
              de storskaliga lösningarna som i många fall till och med tvingar
              människor på flykt. Ett exempel är när vi bygger stora dammar
              etcetera. 44 000 i genomsnitt per damm som vi bygger tvingas flytta
              från sina hemorter.
            </seg>
            <seg n="cdb2aede">
              Det är alltså oerhört viktigt att vi utvecklar det småskaliga
              mer i biståndet men också i handeln och på alla sätt. Tekniken
              finns. Den går att överföra. Det är viljan som inte finns. Då
              menar jag viljan från världens ledare, kanske.
            </seg>
            <seg n="5d36fd66">
              Jag skulle vilja fråga om en annan sak också. Det handlar om
              ambassaden i Afghanistan. Vi har nu öppnat en ambassad i Afghanistan,
              och det tycker jag är jättebra. Jag skulle helst vilja ha en ambassad
              i varje land, om det var möjligt, därför att jag tycker att ambassaderna
              är ett väldigt viktigt verktyg för Sverige, för svenska medborgare
              och för dem som vill komma till Sverige så att man kan vända sig
              dit i olika sammanhang.
            </seg>
            <seg n="d01c12e3">
              Det jag reagerar över är om man inte samtidigt då har de uppgifter
              som ambassaderna vanligtvis har, till exempel konsulära uppgifter
              som att ta emot visumansökningar eller ansökningar om uppehållstillstånd.
              Varför har vi inte en sådan möjlighet på ambassaden i Afghanistan,
              i Kabul?
            </seg>
          </u>
          <note type="speaker" n="88f001d3">
            Anf. 59 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-9dcca132d718fced-4" n="d74e270c">
            <seg n="279d186d">
              Herr talman! Jag kan inte svara på den frågan. Jag kan däremot
              bestyrka att ambassadören där, Svante Kilander, har fått en gedigen
              atmosfärisk uppfostran i biståndsarbete på den tiden då han fanns
              med som min närmste medarbetare i början av 90-talet. Det skulle
              förvåna mig om han inte kommer att göra ett mycket gott arbete
              i alla de avseenden han är berättigad att göra ett arbete. Men
              din fråga för övrigt kan jag inte svara på.
            </seg>
          </u>
          <note type="speaker" n="dd60288b">
            Anf. 60 HANS LINDE (v) replik:
          </note>
          <u who="hans_linde_3886bf" xml:id="i-b66ad35f8d487159-5" n="9c701bd1">
            <seg n="c89797e0">
              Herr talman! Alf Svensson talade tidigare om att finanskrisen
              inte får medföra en risk för att vi glömmer bort världens fattiga.
              Jag vill understryka det. Det är väl lite av västvärldens stora
              svagheter att vi tenderar att bara kunna hantera och diskutera
              en kris åt gången. Vi glömmer bort de andra kriserna, till exempel
              fattigdomskrisen. Vi måste faktiskt komma ihåg att för en stor
              del av världens befolkning har det varit finansiell kris väldigt
              länge nu.
            </seg>
            <seg n="656a6b20">
              På samma sätt glömmer vi bort klimatkrisen. Klimatkrisen är på
              många sätt en ny utmaning. Vi ser att den förstärker fattigdom
              och förstärker konflikter, och den skapar också ny fattigdom och
              nya konflikter.
            </seg>
            <seg n="21b9181f">
              Den typen av nya utmaningar kräver nya svar och nya satsningar,
              och i den borgerliga alliansens biståndsbudget är den största
              satsningen just en klimatbiståndssatsning. Jag blev lite förvånad
              att faktiskt ingen av borgerlighetens företrädare i dag har lagt
              speciellt stor vikt vid den här stora klimatsatsningen.
            </seg>
            <seg n="0a60fc95">
              Det kanske beror lite på hur den är utformad. Man gör den här
              klimatsatsningen på bekostnad av redan utlovat bistånd. Först
              låter vi alltså världens fattiga bära bördan av de klimatförändringar
              som vi har skapat genom vår livsstil i Europa och Nordamerika,
              och sedan låter vi världens fattiga bekosta klimatåtgärderna genom
              uteblivet bistånd utlovade satsningar på skolor, sjukvård, jordbruksutveckling
              och så vidare.
            </seg>
            <seg n="8bff4fa7">
              Jag och Alf Svensson har väl lite olika ideologiska utgångspunkter
              när vi står i den här kammaren. Min utgångspunkt är arbetarrörelsens
              tankar om internationell solidaritet. Alf Svenssons misstänker
              jag mer grundar sig i kristen etik och moral. Men jag skulle ändå
              vilja veta hur Alf Svensson ser på denna användning av biståndsmedel
              när nu den borgerliga regeringen väljer att göra denna klimatbiståndssatsning
              på bekostnad av redan utlovade medel. Är det kanske så att Alf
              Svensson hellre hade sett en ordning som vi i Vänsterpartiet hade
              föreslagit, nämligen att klimatbiståndet skulle ligga utöver enprocentsmålet?
            </seg>
          </u>
          <note type="speaker" n="12f0516e">
            Anf. 61 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-9dcca132d718fced-5" n="d74e270c">
            <seg n="1b38b044">
              Herr talman! Jag tror inte att svaret är att vi bara klarar en
              kris i taget. Det skulle vara att springa bakom något slags mental
              oförmåga. Jag tror att det i stället handlar om vår egocentricitet,
              det vill säga att vi ska ha och ha. Om vi ska använda det hemska
              ordet är det nog girigheten, omtanken om oss själva, det handlar
              om.
            </seg>
            <seg n="0e3da9f2">
              Både den ideologi som finns på vänsterhåll och de ideologier
              som finns på andra håll talar om solidaritet. Alla äro våra bröder
              som på jorden bo och bygga, och numera säger man bröder och systrar.
              Internationalen som till alla lycka bär. Men när det sedan gäller
              är cirklarna ganska snäva. Nationalstaten, som en del slår så
              väldigt vakt om i internationella debatter, har fostrat oss till
              väldigt mycket egoism.
            </seg>
            <seg n="57e5813f">
              Jag vill inte heller hålla med om att det skulle vara någon diskrepans
              mellan solidaritet på vänsterkanten och min ideologi baserad på
              kristen moral och etik. Jag menar att det finns oanade exempel
              på hur enkla människor, det nämndes tidigare av Lars Lindén, har
              engagerat sig geografiskt långt borta där de inte har en aning
              om hur det ser ut. De har ställt upp utifrån viljan att hjälpa
              och bistå.
            </seg>
            <seg n="fbc88ff6">
              Jag tycker att vi måste se det positiva i att vi ska besluta
              om enprocentsmålet nu på måndag kl. 16. Sedan kan vi naturligtvis
              resonera om till döddagar om det är rätt balans mellan kontona.
              Nu är balansen sådan den är. Jag kan ha åsikter om hur tårtan
              har delats, men jag känner mig inte missmodig och missbelåten.
              Jag tycker faktiskt att det är strongt att vi ligger på den nivå
              vi gör.
            </seg>
          </u>
          <note type="speaker" n="00490f1f">
            Anf. 62 HANS LINDE (v) replik:
          </note>
          <u who="hans_linde_3886bf" xml:id="i-b66ad35f8d487159-6" n="9c701bd1">
            <seg n="fe153db5">
              Herr talman! Det är upplyftande att höra att Alf Svensson är
              på gott humör. Jag ställde den här frågan för vi vet mycket väl
              att Kristdemokraterna tydligt har motsatt sig att man ska använda
              biståndsmedel till skuldavskrivningar till flyktingmottagande.
              Man reste motståndet med den äran, men däremot har man inte varit
              tillräckligt framgångsrika, vilket vi tyvärr kan se i budgeten.
              Därför lyfta jag också upp den här frågan. Det handlar om omfattande
              medel, 4 miljarder i den här budgeten, som tas från redan utlovade
              biståndssatsningar.
            </seg>
            <seg n="1aa09422">
              Vi har lovat världens fattiga att vi ska leva upp till enprocentsmålet
              under de kommande åren. Jag tror att många utvecklingsländer har
              räknat med att få den här hjälpen från Sverige för att kunna bygga
              fler skolor så att flickor och pojkar kan få utbildning, för att
              kunna satsa på hiv/aids, vår tids pest som Alf Svensson uttryckte
              det, och för att kunna satsa på jordbruksutveckling. De här småskaliga
              satsningarna behövs i människors vardag för att lyfta människor
              ur fattigdom och för att möta klimatförändringarna.
            </seg>
            <seg n="0a014263">
              Jag tolkar Alf Svenssons svar så att han inte är helt nöjd med
              den ordning som regeringen har föreslagit där man tar så stora
              medel från biståndsbudgeten och omfördelar dem inom ramen i stället
              för att göra nya satsningar.
            </seg>
            <seg n="942f2387">
              Jag vill också kommentera något som Alf Svensson sade i sitt
              anförande. Han sade att vi trots allt är eniga om enprocentsmålet.
              Jag tror att vi ska våga erkänna att vi är oeniga i de här frågorna.
              Vi måste våga vara oeniga när det kommer till biståndspolitiken.
              Det var inget spöke som talade om att vi behöver drastiskt minska
              biståndet. Det var inget spöke som ville öppna för att vi ska
              kunna sänka biståndet redan nästa år med 10 miljarder kronor.
              Det var Christian Holm, Moderaternas biståndspolitiska talesman.
            </seg>
            <seg n="158652b7">
              Jag vet att Alf Svensson har tuffa förhandlingar framför sig
              inom den borgerliga alliansen. Jag hoppas att Alf Svensson vågar
              vara oenig i de diskussionerna. Nu tappar man en tongivande kritiker
              i Lars Lindén, och jag hoppas att Alf Svensson kan vara tydlig
              i diskussionerna som kommer om nivåer, bistånd till militära insatser
              och informationsbidraget. Jag önskar Kristdemokraterna lycka till
              i det arbetet.
            </seg>
          </u>
          <note type="speaker" n="09a93c83">
            Anf. 63 ALF SVENSSON (kd) replik:
          </note>
          <u who="ingvar_svensson_8d7de2" xml:id="i-9dcca132d718fced-6" n="d74e270c">
            <seg n="ddf2f5cc">
              Herr talman! Nöjd är man aldrig. Vi kan citera den store profeten
              som har stått i talarstolen och lagt armarna på ryggen och sagt:
              Stolt men inte nöjd. Så är det väl? Det vore förfärligt om vi
              tycker att vi har uppnått allt som går att uppnå. Vi ska hålla
              ställningarna. Vi ska göra allt vi någonsin kan. Detta är en högt
              prioriterad fråga icke enbart bland kristdemokrater utan också
              i många andra partier. Tack för en trevlig debatt!
            </seg>
          </u>
          <note n="e3ea9f1f">
            Överläggningen var härmed avslutad.
          </note>
          <note n="e81172df">
            6 § Bordläggning
          </note>
          <note n="e8070430">
            Anmäldes och bordlades
          </note>
          <note n="12885e4f">
            7 § Anmälan om interpellationer
          </note>
          <note n="756fe7e6">
            Anmäldes att följande interpellationer framställts
          </note>
          <note n="ffd0ac07">
            den 12 december
          </note>
          <note n="8b50ebfb">
            Mikaela Valtersson
          </note>
          <note n="83899bcb">
            Carina Adolfsson Elgestam
          </note>
          <note n="208617c2">
            Interpellationerna redovisas i bilaga som fogats till riksdagens
            snabbprotokoll tisdagen den 16 december.
          </note>
          <note n="932d78cd">
            8 § Anmälan om frågor för skriftliga svar
          </note>
          <note n="f361df90">
            Anmäldes att följande frågor för skriftliga svar framställts
          </note>
          <note n="ffd0ac07">
            den 12 december
          </note>
          <note n="bf37bca9">
            Raimo Pärssinen
          </note>
          <note n="33e9fb1e">
            Birgitta Eriksson
          </note>
          <note n="33e9fb1e">
            Birgitta Eriksson
          </note>
          <note n="33e9fb1e">
            Birgitta Eriksson
          </note>
          <note n="485b0db5">
            Marina Pettersson
          </note>
          <note n="0b8da132">
            Ameer Sachet
          </note>
          <note n="c15319c6">
            Egon Frid
          </note>
          <note n="76f67153">
            Ulf Grape
          </note>
          <note n="60013b18">
            Rose-Marie Carlsson
          </note>
          <note n="7d857fc4">
            Lennart Sacrédeus
          </note>
          <note n="ee03616f">
            Mikael Oscarsson
          </note>
          <note n="83899bcb">
            Carina Adolfsson Elgestam
          </note>
          <note n="83899bcb">
            Carina Adolfsson Elgestam
          </note>
          <note n="753e4e07">
            Frågorna redovisas i bilaga som fogats till riksdagens snabbprotokoll
            tisdagen den 16 december.
          </note>
          <note n="6373e568">
            9 § Kammaren åtskildes kl. 12.45.
          </note>
          <note n="bed63e57">
            Förhandlingarna leddes
          </note>
          <note n="3d40d1b7">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
