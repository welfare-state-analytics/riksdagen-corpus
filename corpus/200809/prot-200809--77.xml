<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--77</head>
          <docDate when="2008-02-25">2008-02-25</docDate>
        </div>
      </front>
      <body>
        <div>
          <note n="fc3add84">
            ﻿
          </note>
          <note n="fb856710">
            Riksdagens protokoll
          </note>
          <note n="895a052b">
            2008/09:77
          </note>
          <note type="date" n="48fda630">
            Onsdagen den 25 februari
          </note>
          <note n="6b09b2da">
            Kl. 09:00 - 22:03
          </note>
          <note n="e59560d8">
            1 § Justering av protokoll
          </note>
          <note n="d8df59d1">
            Justerades protokollet för den 19 februari.
          </note>
          <note n="6fcb7a50">
            2 § Avsägelse
          </note>
          <note n="a30c409e">
            Talmannen meddelade att Pär Nuder (s) anhållit om entledigande
            från uppdraget som ledamot av riksdagen från och med den 11 mars
            2009.
          </note>
          <note n="a5be10b1">
            Kammaren biföll denna anhållan.
          </note>
          <note n="03b43c80">
            3 § Ledighet
          </note>
          <note n="36df031e">
            Talmannen meddelade att Fredrik Malm (fp) ansökt om ledighet
            under tiden den 2 mars2 september.
          </note>
          <note n="484fe8a0">
            Kammaren biföll denna ansökan.
          </note>
          <note n="eb4bf437">
            Talmannen anmälde att Gulan Avci (fp) skulle tjänstgöra som ersättare
            för utbildningsminister Jan Björklund (fp) under Fredrik Malms
            ledighet.
          </note>
          <note n="eac15428">
            4 § Anmälan om fördröjda svar på interpellationer
          </note>
          <note n="de12bbf5">
            Till riksdagen hade inkommit följande skrivelser:
          </note>
          <note n="4c398458">
            Interpellation 2008/09:323
          </note>
          <note n="3549a157">
            Interpellation 2008/09:323 Arbetsförmedlingens upphandling av
            kompletterande aktörer
          </note>
          <note n="9ab30ca1">
            Interpellationen kommer att besvaras fredagen den 3 april 2009.
          </note>
          <note n="65a3928f">
            Skälet till dröjsmålet är tjänsteresa.
          </note>
          <note n="542adf40">
            Karin Renman
          </note>
          <note n="f7536b4d">
            Interpellation 2008/09:342
          </note>
          <note n="34fe0cdc">
            Interpellation 2008/09:342 Skuldsättning på grund av sms-lån
          </note>
          <note n="1114c13b">
            Interpellationen kommer att besvaras måndagen den 23 mars 2009.
          </note>
          <note n="a4c4fc8e">
            Skälet till dröjsmålet är andra sedan tidigare inbokade evenemang
            samt utlandsresa.
          </note>
          <note n="82a931ed">
            Beatrice Ask
          </note>
          <note n="bb7a9363">
            Interpellation 2008/09:345
          </note>
          <note n="2474333c">
            Interpellation 2008/09:345 Regionala samordnare
          </note>
          <note n="f729405d">
            Interpellationen kommer att besvaras tisdagen den 24 mars 2009.
          </note>
          <note n="3305add9">
            Skälet till dröjsmålet är utrikes resor och sedan tidigare inbokade
            engagemang.
          </note>
          <note n="ff996532">
            Fredrik Ahlén
          </note>
          <note n="f830b1f6">
            5 § Hänvisning av ärende till utskott
          </note>
          <note n="b29be861">
            Föredrogs och hänvisades
          </note>
          <note n="69cce6a0">
            6 § Förnyad bordläggning
          </note>
          <note n="7e3f135c">
            Föredrogs och bordlades åter
          </note>
          <note n="7e4b27f6">
            7 § Ökade möjligheter till skatteanstånd
          </note>
          <note n="55d94926">
            Föredrogs
          </note>
          <note n="4fffb27c">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="c645ebbb">
            Anf. 1 MARIE ENGSTRÖM (v):
          </note>
          <u who="marie_engstrom_d234fb" xml:id="i-f297687990cf8463-0" n="cc88f4ce">
            <seg n="106fcd11">
              Herr talman! Jag tycker att det är väldigt bra att regeringen
              har lagt fram den här propositionen, Ökade möjligheter till skatteanstånd
              . Det är väldigt viktigt i det läge som vi i dag befinner oss
              i, där många livskraftiga företag helt plötsligt har svårt att
              få krediter man upplever att krediter kanske inte omplaceras eller
              till och med många gånger sägs upp. Det är problematiskt, för
              det kan många gånger innebära att viktiga investeringar skjuts
              på framtiden eller inte blir av alls.
            </seg>
            <seg n="1a8ba9df">
              Den uppkomna situationen bekräftas också av Almis årliga rundfrågning
              till bankchefer, den så kallade låneindikatorn. Den talar sitt
              tydliga språk. Den visar precis det som de mindre företagen får
              uppleva, att utlåningen har minskat och att man tror på en minskad
              utlåning även under resten av år 2009.
            </seg>
            <seg n="3c7ceb12">
              Därför är det viktigt att regeringen nu har agerat och föreslår
              den här typen av skatteanstånd.
            </seg>
            <seg n="31210308">
              I mitten av januari skrev jag en interpellation i den här frågan
              och hade en debatt med näringsminister Maud Olofsson. Det var
              bara någon vecka innan propositionen kom. Då tyckte inte regeringen
              att läget var så allvarligt. I svaret på den interpellationen
              hänvisades till det man hade gjort inom ramen för Almis verksamhetsområde.
              Det hänvisades till att man hade tagit bort förmögenhetsskatten
              och till ett flertal utredningar som bland annat ser över skatteincitament
              för investeringar i mindre företag. Bara någon vecka därefter,
              som sagt, låg den här propositionen på riksdagens bord, och jag
              välkomnar den propositionen.
            </seg>
            <seg n="19524a54">
              Från Vänsterpartiets sida har vi en del synpunkter på räntesättningen.
              Vi tycker att lånen blir dyra. Vi är framför allt kritiska till
              den extra anståndsavgift som man har lagt på lånen som uppgår
              till 0,3 procent per påbörjad månad. Det är främst det vi vänder
              oss emot. Vi tycker också att man kunde ha undersökt möjligheten
              att skatteanståndet skulle kunna omfatta momsinbetalningar.
            </seg>
            <seg n="9f6f00f6">
              Vi har i en motion med anledning av propositionen tagit upp frågor
              som i och för sig inte faller inom skatteutskottets verksamhetsområde
              men som avser synen på betalningstider, om myndigheter och så
              vidare skulle kunna förkorta sina betalningstider och att man
              ska träffa ett avtal med näringslivet om att näringslivet också
              gör samma sak. Vi ifrågasätter dessutom bankernas rätt att ensidigt
              säga upp låneavtal. Vi tycker att bankerna har utnyttjat den möjligheten
              i alltför stor utsträckning i den uppkomna situationen.
            </seg>
          </u>
          <note n="c525bbd8">
            Mot bakgrund av detta, herr talman, yrkar jag bifall till Vänsterpartiets
            reservation.
          </note>
          <note type="speaker" n="73bc1e91">
            Anf. 2 LENNART HEDQUIST (m):
          </note>
          <u who="lennart_hedquist_abb3e3" xml:id="i-44e865459838f767-0" n="1d351546">
            <seg n="8806a2a4">
              Herr talman! Inom ramen för det program som regeringen arbetar
              med för att under den globala finanskrisen förbättra företagens
              möjligheter att agera på den svenska marknaden har den här propositionen
              lagts fram för riksdagen som ger företag och arbetsgivare möjligheter
              till skatteanstånd med upp till två månaders inbetalning av preliminärskatt
              och löneavgifter. Det är naturligt att ett sådant anstånd löper
              med ränta.
            </seg>
            <seg n="f7a0ebad">
              Jag finner det lite förvånande när företrädare för Vänsterpartiet
              säger att man vill ha en lägre ränta. Det här är ju fråga om att
              ge möjligheter till anstånd för de företag som befinner sig i
              likviditetssvårigheter och behöver nyttja en sådan möjlighet.
              Det är inte avsett för företag som inte har likviditetssvårigheter.
            </seg>
            <seg n="8b19ea93">
              Sänker man den här räntan kan ju anståndet närmast komma att
              nyttjas av många för rent räntearbitrage, det vill säga att man
              tar det här anståndet för att sedan kunna placera pengar på något
              annat, som ger hög avkastning. Det är inte meningen att anståndet
              ska användas på det sättet. Anståndet ska användas för de företag
              som befinner sig i en likviditetssituation som gör att de behöver
              skjuta fram betalningarna. Därför är regeringens avvägning i det
              här fallet riktig.
            </seg>
            <seg n="00351983">
              Jag vill bara notera att i och med att styrräntan har sänkts
              sänks med automatik även den här räntan, genom att basräntan också
              går ned. Men fortfarande är höjden sådan att företag som inte
              befinner sig i likviditetssvårigheter inte ska frestas att använda
              detta anstånd.
            </seg>
          </u>
          <note n="859853f4">
            Jag yrkar bifall till förslaget i regeringens proposition och
            i utskottets betänkande.
          </note>
          <note type="speaker" n="7e1efbdb">
            Anf. 3 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-f297687990cf8463-1" n="cc88f4ce">
            <seg n="902107cd">
              Herr talman! Jag delar naturligtvis uppfattningen att vi ska
              skapa regler så att vi uppmuntrar att de efterlevs på ett seriöst
              sätt. Det var väl innebörden i det som Lennart Hedquist sade från
              talarstolen.
            </seg>
            <seg n="5764d581">
              Det jag har skjutit in min kritik på är den extra anståndsavgift
              som man nu har lagt på. Man har gjort detta extra dyrt, menar
              jag, jämfört med ett så kallat vanligt anstånd som det finns möjlighet
              att ge. Det är väl det som kritiken främst berör.
            </seg>
            <seg n="65067ddb">
              Sedan gäller det också att man kanske skulle kunna se över andra
              möjligheter att hjälpa företag.
            </seg>
            <seg n="2fb44469">
              Min fråga är: Hur ser Lennart Hedquist och regeringen på att
              redan nu förbereda eventuella ytterligare åtgärder? Tyvärr tror
              jag att det kan komma att bli nödvändigt. Det här är en del där
              riksdagen och regeringen kan hjälpa mindre företag. Vi är helt
              överens om att livskraftiga företag inte får gå omkull och i konkurs.
            </seg>
          </u>
          <note type="speaker" n="cb96cd53">
            Anf. 4 LENNART HEDQUIST (m) replik:
          </note>
          <u who="lennart_hedquist_abb3e3" xml:id="i-44e865459838f767-1" n="1d351546">
            <seg n="6819fe1e">
              Herr talman! I finanskrisen befinner vi oss delvis på okänd mark.
              Vi kan inte vara helt säkra på vad som kommer att hända i nästa
              steg. Därför är det väldigt bra att vi har en regering som arbetar
              på ett bra sätt genom att vid rätt tillfälle vidta rätt åtgärder.
            </seg>
            <seg n="05a552f0">
              Jag märker att Vänsterpartiet tydligen inte agerar på det sättet.
              Det är lite slarvigt att komma med ett förslag som innebär att
              det skulle kunna vara förmånligt att nyttja anståndet trots att
              man inte har behov av det.
            </seg>
            <seg n="ec4e8421">
              Det är viktigt med en balansgång och att man har den här möjligheten
              för företag som befinner sig i likviditetssvårigheter. Men det
              ska inte vara en möjlighet som nyttjas av företag som begär anståndet
              och sedan har möjlighet att placera sin överskottslikviditet till
              god avkastning.
            </seg>
            <seg n="7d3b64ef">
              Jag uppfattar att det är lite egenartat att Vänsterpartiet har
              kommit med detta önskemål som övriga partier motsatt sig. Regeringens
              balansgång är väldigt bra. Den har tagit hänsyn till vad som är
              bästa avvägningen i det här fallet.
            </seg>
          </u>
          <note type="speaker" n="6d9a6af8">
            Anf. 5 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-f297687990cf8463-2" n="cc88f4ce">
            <seg n="f51cadfb">
              Herr talman! Jag vet inte i vilken mån jag representerar ett
              egenartat parti. Jag vet bara att vi tycker att det är väldigt
              viktigt att förhindra att mindre företag har likviditetsproblem
              som kan innebära att vi stoppar nödvändiga investeringar. Det
              kan i värsta fall innebära att vi får ett ökat antal konkurser.
              Det är vad som ligger bakom förslaget.
            </seg>
            <seg n="379f2a5d">
              Lennart Hedquist säger att regeringen hela tiden jobbar med de
              här frågorna. Min uppfattning är att regeringen lite grann alltid
              agerar under galgen. Jag beskrev förut en interpellationsdebatt
              som jag haft med näringsministern i den här frågan. Regeringen
              tyckte där att man hade gjort precis det som var nödvändigt.
            </seg>
            <seg n="1e4007ef">
              Sedan blev trycket starkt utifrån. I någon mening kom också verkligheten
              i kapp regeringen, och den lade fram den här propositionen. Mot
              bakgrund av det ställde jag frågan till Lennart Hedquist: Hur
              tänker man nu? Det är tyvärr mycket möjligt att detta kanske inte
              är tillräckligt. Finns det ytterligare funderingar om vad man
              mer skulle kunna göra? Mot bakgrund av detta skrev vi också en
              motion med anledning av propositionen.
            </seg>
          </u>
          <note type="speaker" n="81e0e3b4">
            Anf. 6 LENNART HEDQUIST (m) replik:
          </note>
          <u who="lennart_hedquist_abb3e3" xml:id="i-44e865459838f767-2" n="1d351546">
            <seg n="63e5c873">
              Herr talman! Tiden medger inte att jag går in i den typen av
              diskussion. Nu gäller det anståndsmöjligheten.
            </seg>
            <seg n="3b8284ce">
              Jag vill vara väldigt tydlig här. Vänsterpartiet har väckt en
              motion som i förlängningen skulle innebära att företag som inte
              har behov av anstånd skulle kunna söka anstånd på grund av att
              staten går ut med en räntenivå som är alldeles för förmånlig i
              det läget.
            </seg>
            <seg n="1cafb84e">
              Det är en balansgång som regeringen har gjort för att säkerställa
              att det är de företag som har likviditetsproblem som ansöker om
              anståndet men inte företag som inte har likviditetsproblem. Det
              är vad utskottsbetänkandet handlar om.
            </seg>
          </u>
          <note type="speaker" n="2ebfe231">
            Anf. 7 ÅKE SANDSTRÖM (c):
          </note>
          <u who="unknown" xml:id="i-f781837a9905d18b-0" n="4f089bd6">
            <seg n="6bbeb7b6">
              Herr talman! Detta är ett bra förslag i en svår tid. Vi är också
              principiellt överens om riktlinjerna i detta förslag i betänkandet.
              De som sätter sig in i det ser att skatten och arbetsgivaravgiften
              är en väldigt stor del av ett företags kostnad. Därmed anser jag
              att det i så måtto träffar rätt.
            </seg>
            <seg n="162a74bc">
              Herr talman! Vi har alla anledning att visa ödmjukhet inför den
              svåra konjunktursituation som råder och inför de problem som företagandet
              både i stort och smått har. Det är klart att det är flera andra
              åtgärder som behövs och som också har genomförts av regeringen.
            </seg>
            <seg n="ad848749">
              Det har i många olika sammanhang vittnats om den finansiellt
              svåra situationen där nu, som det har beskrivits här, banksystemen
              inte fungerar särskilt väl. Det finns utöver det som vi här föreslår
              ett stort behov av konsultationer och rådgivning. Regeringen har
              också pekat på det i till exempel det ordinarie uppdraget till
              Almi.
            </seg>
            <seg n="573ea22c">
              Jag delar utskottsordförandens beskrivning av reservationen som
              finns i ärendet. Man kan inte införa regler som med lätthet kan
              missbrukas. Vi är helt överens om behovet av detta. Jag finner
              inte anledning att uppta kammarens tid mycket längre än så här.
              Jag yrkar bifall till utskottets förslag i betänkandet.
            </seg>
          </u>
          <note n="4c2344ce">
            Anf. 8 GUNNAR ANDRÉN (fp):
          </note>
          <u who="unknown" xml:id="i-a9205ada8d373936-0" n="4f089bd6">
            <seg n="5674cec8">
              Herr talman! Detta ärende tilldrar sig förmodligen mindre medial
              uppmärksamhet än det som kommer efteråt. Jag noterar ändå med
              största tillfredsställelse att en av Akademiens 18 ledamöter befinner
              sig på läktaren för att lyssna till debatten om detta ärende som
              dock berör hundratusentals svenska företag.
            </seg>
            <seg n="ad764598">
              Utan företagande stannar Sverige. Just nu befinner sig många
              svenska storföretag men också många små och mindre företag i mycket
              svåra omständigheter. Det är mot den bakgrunden man ska se den
              arsenal av olika åtgärder som regeringen har föreslagit och som
              olika utskott har att hantera.
            </seg>
            <seg n="2ae19d28">
              Detta är ett förslag. Vi har tidigare hört talas om Almi, mer
              pengar till Svensk Exportkredit, fordonsindustrin och olika sådana
              saker för att påverka och mildra effekterna av den finansiella
              kris som sveper över hela världen.
            </seg>
            <seg n="31c8cceb">
              Herr talman! Jag fick häromdagen ett e-postmeddelande, som man
              numera kan skicka ända från Madrid, från en tidigare ledamot av
              denna kammare. Han påtalade att problemen i Sverige jämfört med
              dem i andra länder, till exempel Spanien, ändå var hanterliga.
              Det var det ordet han använde.
            </seg>
            <seg n="ea1bfcfd">
              Vi har ändå ett socialförsäkringssystem och så vidare som gör
              att dessbättre nästan inga människor kastas ut på gatan för att
              de förlorar jobben. Det är en väldig tur. I det här läget med
              en finansiell kris är det mycket bra.
            </seg>
            <seg n="0fdc8847">
              Det här förslaget innebär, precis som Lennart Hedquist redogjorde
              för, en avvägning mellan hur hög ränta man ska ha med det goda
              förslaget om anstånd upp till två månader med betalning av skatten,
              som säkert många företag kommer att begära.
            </seg>
            <seg n="fa7ac230">
              Jag tycker i och för sig att det är bra att Vänsterpartiet har
              väckt en motion. Frågan är om man skulle ha gått ännu längre.
              Enligt mitt sätt att se är den avvägning som regeringen har gjort
              som gör, som Lennart Hedquist påpekade, att staten inte ska fungera
              som bank.
            </seg>
            <seg n="a54bf82b">
              Vi ska som valda ledamöter av Sveriges riksdag och företrädare
              för regeringen se till att företagen har goda villkor att fungera
              på marknaden. Men staten ska inte också vara bank. Det finns en
              risk med Vänsterpartiets förslag att en del företag just kan komma
              att uppfatta staten som en bank som man lånar från.
            </seg>
            <seg n="8e285fd9">
              Vad är då staten? Jo, staten är vi alla skattebetalare, och vi
              ska inte vara bank. Jag tror att det är ett farligt förslag i
              den bemärkelsen. Jag tycker ändå, som sagt var, att det är klokt
              att man får diskutera den här frågan.
            </seg>
            <seg n="55f3b9f6">
              Jag vill också säga att pengar inte är gratis någonstans. Pengar
              är aldrig gratis. Det är väldigt viktigt, herr talman, att just
              fundera över detta i dessa tider när det kommer så otroligt många
              förslag på vad man ska göra. Det finns bara en enda källa som
              dessa pengar tycks komma från, och det är från alla svenska skattebetalares
              olika börsar, vad de själva har tjänat in, inklusive pensionärer.
            </seg>
            <seg n="fb689804">
              Men, herr talman, pengar är tyvärr inte gratis. Jag tycker att
              förslaget om ökade möjligheter till skatteanstånd är ett gott
              förslag i linje med de olika förslag som regeringen och vi i riksdagen
              har att hantera. Jag yrkar därför också bifall till detta förslag.
            </seg>
          </u>
          <note type="speaker" n="68628c62">
            Anf. 9 LARS GUSTAFSSON (kd):
          </note>
          <u who="lars_gustafsson_079038" xml:id="i-b89480a7df2515d2-0" n="c727d626">
            <seg n="9eea4b72">
              Herr talman! När man kommer så här efter det att alla inlägg
              är gjorda i ett sådant här kort ärende är nästan alla argument
              uttömda. Men jag tänkte ändå använda min tid för anförandet till
              att gå igenom detta någorlunda.
            </seg>
            <seg n="2737043d">
              Jag vill inledningsvis yrka bifall till utskottets förslag.
            </seg>
            <seg n="0fe49ff5">
              Den kristdemokratiska näringspolitikens kärna är att nya jobb
              inte kan kommenderas fram av politiker i regering eller riksdag.
              Det är i företag som konkurrerar på en fri och öppen marknad som
              en hållbar och långsiktig sysselsättning skapas.
            </seg>
            <seg n="717e63a0">
              Det privata näringslivet och det enskilda entreprenörskapet har
              alltid varit, är och kommer att vara grunden för Sveriges välfärd.
            </seg>
            <seg n="14bc2f4d">
              Vår skattepolitik syftar till att så långt som möjligt minimera
              de störningar och snedvridningar som uppstår i ekonomin och företagandet
              för att kunna finansiera vår gemensamma välfärd. Därför måste
              skattereglerna vara transparenta, alltså genomskinliga, lättförståeliga
              och väl motiverade.
            </seg>
            <seg n="58c96a63">
              Herr talman! Sveriges ekonomi är nu i en kris som vi inte tidigare
              upplevt i modern historia. I dessa allvarliga tider måste vi ta
              till alla de medel som vi har för att hjälpa näringslivet att
              rida ut krisen.
            </seg>
            <seg n="2aa47d29">
              Denna proposition är ett försök att göra just detta. De akuta
              likviditetsproblem som företag i dag möter genom bland annat minskad
              kreditgivning skapar en svår press genom hela näringslivskedjan
              då även underleverantörerna drabbas genom senarelagda betalningar,
              ibland helt enkelt uteblivna betalningar.
            </seg>
            <seg n="478d08af">
              Inbetalningar av skatter och avgifter sätter dessa företag under
              ytterligare press. För att mildra de finansiella påfrestningarna
              på företagen föreslår vi i utskottet en tidsbegränsad lag om anstånd
              med inbetalning av de anställdas preliminärskatt och arbetsgivaravgifterna,
              under maximalt två månader för 2009.
            </seg>
            <seg n="b760e06f">
              Jag vill noga påpeka att detta inte på något sätt är en gåva
              från staten till företagen. En i princip marknadsmässig ränta
              och avgift ska betalas på anståndet.
            </seg>
            <seg n="6ea83fb1">
              Med denna åtgärd hoppas vi ge företagen en tillfällig respit
              och dämpa likviditetsproblemen för företag som i dag har problem
              att finna finansiering på den öppna lånemarknaden.
            </seg>
            <seg n="54c8e08a">
              Herr talman! Vänsterpartiet anser att det blir för dyrt för företagen
              med det föreslagna anståndet och den ränta som påläggs och att
              räntan bör sänkas till den nivå som gäller för statslån. Dessutom
              anser Vänsterpartiet att även inbetalning av mervärdesskatt bör
              kunna uppskjutas på samma sätt som när det gäller preliminärskatten
              och arbetsgivaravgifterna.
            </seg>
            <seg n="65d4f1d8">
              När nu staten lägger sig i marknadens funktionssätt är det viktigt
              att vara försiktig. Interventioner ska ske om marknaden inte längre
              fungerar tillfredsställande och endast då. I detta fall gäller
              det krediter till företag.
            </seg>
            <seg n="3ddaf461">
              Det är inte och kommer inte heller att vara statens uppgift att
              leverera billigare krediter än de som företag skulle kunna få
              på den öppna marknaden, om nu denna fungerar tillfredsställande.
            </seg>
            <seg n="a30e3ef3">
              Företag ska inte sponsras med billiga krediter som betalas av
              skattemedel. Vård, skola och omsorg behöver dessa pengar bättre.
            </seg>
            <seg n="0d963f49">
              När det gäller förslaget om att anstånd även ska omfatta inbetalning
              av mervärdesskatt anser vi inte att det är nödvändigt i dagsläget.
            </seg>
            <seg n="3ce5e5cc">
              Förslaget som det ligger bör, i alla fall tills vidare, räcka
              för att ge företagen lite andrum i krisen.
            </seg>
            <seg n="5c587566">
              Jag vill här också lyfta fram att vi har en tämligen låg räntenivå.
              Den är historiskt låg. Dessutom har vi för de små företagen ändrat
              inbetalningsperioderna för moms, vilket bör underlätta.
            </seg>
            <seg n="31e56f75">
              Herr talman! För en kristdemokrat är ett fritt företagande något
              av själva grunden för vår välfärd och vårt sätt att leva. Näringslivet
              måste därför ges de rätta förutsättningarna för att kunna överleva
              i en kris som denna.
            </seg>
            <seg n="54d65a60">
              Detta förslag är en del av regeringens stora åtgärdspaket för
              att dämpa effekterna av den nuvarande krisen, men vi ska vara
              medvetna om politikens begränsningar. Vår ekonomiska politik kan
              bara skapa förutsättningar för att hjälpa och rädda företagen
              och sysselsättningen. Det är bara genom modiga entreprenörer och
              uthålliga företagare som sysselsättningen kan hållas uppe.
            </seg>
            <seg n="61b64e36">
              Krisen är, som vi hört tidigare här, i allra högsta grad global.
              Antalet varsel och företagskonkurser kommer sannolikt att öka
              den närmaste tiden, trots allt. Det svenska näringslivet kämpar
              för att överleva. Detta förslag är ett steg för att hjälpa till
              att bevara jobben och en mångfald av företagande i Sverige.
            </seg>
          </u>
          <note n="061c3267">
            Överläggningen var härmed avslutad.
          </note>
          <note n="8650c03e">
            8 § Civilrättsliga sanktioner på immaterialrättens område genomförande
            av direktiv 2004/48/EG
          </note>
          <note n="55d94926">
            Föredrogs
          </note>
          <note type="speaker" n="2d4578e4">
            Anf. 10 EVA-LENA JANSSON (s):
          </note>
          <u who="eva-lena_jansson_29fd87" xml:id="i-09cba98656419e30-0" n="01efb1bd">
            <seg n="706b0685">
              Herr talman! Jag vill börja med att yrka bifall till våra reservationer
              2, 4, 5, 6, 7 och 8.
            </seg>
            <seg n="fd4122b6">
              Herr talman! Förra året fick Fredrik Strage, musikjournalist
              och författare, Stora journalistpriset som årets förnyare för
              sin listning av de 100 största rockögonblicken på Youtube. Det
              är en fantastisk serie där vi som läsare och tittare får tillgång
              till material som ingen tidigare velat eller kunnat visa.
            </seg>
            <seg n="2a81e98b">
              Om materialet är upphovsrättsskyddat har jag faktiskt ingen aning
              om. Det verkar ha varit ovidkommande uppgifter, i alla fall för
              juryn och Bonnier AB i det där sammanhanget.
            </seg>
            <seg n="e5555e08">
              Frågan om upphovsrätt på Internet är inte så enkel som många
              försöker ge sken av. Men, herr talman, för oss socialdemokrater
              är upphovsrätten självklar. Vi tar starkt avstånd från dem som
              anser att det rent principiellt ska vara tillåtet att ladda ned
              upphovsrättsskyddat material utan att den som skapat verket får
              betalt.
            </seg>
            <seg n="6382d80f">
              Men de åtgärder som måste vidtas för att värna upphovsrätten
              måste också kunna balanseras mot intresset av att värna den personliga
              integriteten.
            </seg>
            <seg n="3f8bce0d">
              Vi tycker att det borde finnas fler, bättre och mer tillgängliga
              lagliga alternativ att lyssna på musik och se på film med modern
              teknik. Här vilar ett tungt ansvar på film- och musikbranscherna.
            </seg>
            <seg n="4150d7ae">
              Konsumentperspektivet borde lyftas fram, och de olika branscherna
              måste bättre ta till vara den nya tekniken och utveckla lagliga
              och enkla distributionskanaler, inte i första hand motarbeta teknikutvecklingen.
            </seg>
            <seg n="0a9ce18f">
              Att bli jämförd med Don Quijote som slogs mot väderkvarnarna
              kan väl ändå inte anses särskilt smickrande, eller hur?
            </seg>
            <seg n="e1b49e3f">
              Herr talman! Vi anser att det i första hand är angeläget att
              komma åt dem som tjänar pengar på att lägga upp eller på annat
              sätt tillgängliggöra upphovsrättsskyddat material så att andra
              kan ladda ned utan att upphovsmännen får ersättning för sitt verk.
              Det är också syftet med direktivet, och det är det som lagen i
              första hand måste komma åt.
            </seg>
            <seg n="210aacda">
              Det är särskilt angeläget med proportionalitet när det, som i
              detta fall, gäller civilrättsliga processer där resursstarka organisationer
              kan komma att ställas mot enskilda individer.
            </seg>
            <seg n="0cda8309">
              Det huvudsakliga syftet med denna lag är att komma åt den fildelning
              som sker i kommersiell skala, vilket också ska vara vägledande
              i domstolarnas bedömning, enligt vår åsikt.
            </seg>
            <seg n="3c0b96f5">
              I och med detta lagförslag kommer rättighetshavare och licenstagare
              att få rätt att samla och behandla personuppgifter. Möjligheten
              att få den faktiska identiteten bakom en särskild IP-adress innebär
              att en persons Internetvanor därmed kan komma att kartläggas.
              Det görs därmed ett mycket omfattande intrång i den personliga
              sfären.
            </seg>
            <seg n="ceb6e4c0">
              Herr talman! Allt fler tillbringar alltmer av sin tid surfande
              på nätet. Genom en kartläggning kan därför en mycket omfattande
              bild av personers vanor samlas in, inte bara vad det gäller upphovsrättsskyddat
              material, utan det gäller också exempelvis vilka forum man deltar
              i och vilka man har interaktiva samtal med, vilket i sin tur säger
              en hel del om personens livsmönster.
            </seg>
            <seg n="c0605ae1">
              Skadan eller kränkningen om en sådan kartläggning skulle komma
              ut måste bedömas som potentiellt mycket stor för den enskilde.
            </seg>
            <seg n="85490da9">
              Datainspektionen ska övervaka tillämpningen i enlighet med bestämmelserna
              i personuppgiftslagen, men vi anser att det krävs mer långtgående
              åtgärder för att säkerställa skyddet för den personliga integriteten.
              Vi anser inte att regeringen i tillräcklig omfattning har tagit
              i beaktande att olika rättighetsinnehavare kan komma att kräva
              ut en och samma persons IP-adress flera gånger.
            </seg>
            <seg n="d13d54a6">
              Det är oklart vad det kommer att innebära för rättsväsendet,
              men det är uppenbart att det är både oekonomiskt och ineffektivt
              samt innebär en fara för spridande av känslig personlig information.
              Många aktörer kan komma att ha rätt att samla och bearbeta personlig
              information som kan anses vara integritetskränkande för den enskilde.
              Här hade det behövts tydligare regler.
            </seg>
            <seg n="caa47a78">
              Herr talman! Även om vi i princip ställer oss bakom upphovsrätten
              kräver vi att skyddet av den personliga integriteten stärks i
              enlighet med våra förslag och att det sker innan lagen träder
              i kraft den 1 april 2009.
            </seg>
            <seg n="a744823d">
              Det finns, som vi har påpekat, en rad osäkerhetsmoment om hur
              den nya lagen faktiskt kommer att tillämpas och vilka konsekvenser
              det kommer att få för upphovsrättsinnehavarnas möjlighet att få
              ersättning för sina verk, för brukarna och vanliga Internetanvändare.
              Vi anser att det finns stor anledning att följa upp om det uppstår
              situationer där personer drabbas av att deras Internetabonnemang
              har missbrukats av någon annan för illegal fildelning.
            </seg>
            <seg n="d6068dfb">
              Det är inte lagstiftarens mening att ställa alltför långtgående
              krav på den enskilde att skydda sig mot otillåtet nyttjande av
              den egna Internetuppkopplingen. Möjligheten att använda en annan
              persons trådlösa uppkoppling för till exempel illegal fildelning
              kommer nog tyvärr alltid att finnas, oavsett de säkerhetssystem
              som den enskilde använder sig av. Vi anser därför att det bör
              vägas in i domstolens bedömning av om beviskravet uppnås samt
              vid proportionalitetsbedömningen där värdet av att värna upphovsrättsinnehavarens
              rättigheter vägs mot den kränkning av den personliga integriteten
              som en person vars IP-adress lämnas ut utsätts för.
            </seg>
            <seg n="d98049a5">
              Herr talman! Enligt vår mening finns det skäl att granska hur
              den personliga integriteten påverkas, och det bör göras av en
              oberoende granskare. Vi vill inrätta en integritetsombudsman bland
              annat för att följa upp tillämpningen av den nya lagstiftningen
              på detta område. Dessvärre har den borgerliga majoriteten avstyrkt
              en sådan begäran vid ett tidigare tillfälle när frågan har behandlats
              i konstitutionsutskottet, något som vi självklart är kritiska
              till.
            </seg>
            <seg n="99117817">
              Regeringens FRA-lag som väckt starkt motstånd och kritik både
              i Sverige och i andra länder kommer att kunna få oanade konsekvenser
              som alltför få av riksdagens borgerliga majoritet velat erkänna.
              Vi menar att integritetsombudsmannen, en ny myndighet, på ett
              samlat sätt skulle kunna tillvarata integritetsskyddsintresset
              och bevaka hur och om oacceptabla gränser överträds.
            </seg>
            <seg n="9c1a8615">
              De teknikrelaterade riskerna för integritetskränkningar i dagens
              samhälle är många gånger större än tidigare när stora mängder
              trafikdata i teletrafiken skapas och registreras. Vi anser att
              det finns ett behov av en samlad kontroll över utvecklingen, både
              inom myndigheter och med hänsyn till den tekniska utvecklingen
              i samhället i övrigt. Integritetsombudsmannen skulle också kunna
              företräda enskilda i ärenden som innebär att den enskildes integritet
              kränks på ett sätt som inte är förenligt med lag.
            </seg>
            <seg n="d578d06a">
              Herr talman! Med anledning av dagens teknikutveckling och den
              ständiga strömmen av alternativa såväl lagliga som olagliga distributionskanaler
              samt ett i högsta grad föränderligt konsumentbeteende riskerar
              lagen att vara överspelad redan när den träder i kraft i april
              2009.
            </seg>
            <seg n="99560aca">
              I gårdagens Metro kunde man läsa om ett helt nytt fildelningsverktyg,
              utvecklat i USA. Det finns redan i dag en rad olika sätt att skydda
              sin identitet genom så kallade anonymitetstjänster och andra verktyg.
              Den snabba tekniska utvecklingen för med sig såväl hot som möjligheter
              för både kulturellt yrkesverksamma och konsumenter.
            </seg>
            <seg n="0ebc7bb5">
              Detta är en utveckling som vi menar borde följas aktivt och med
              handlingsberedskap från regeringen. Därför borde en kommission
              för upphovsrätt och tillgänglighet på Internet tillsättas.
            </seg>
            <seg n="c4dbabaf">
              Kommissionen bör med ett treårsmandat ges att följa utvecklingen,
              rapportera till regeringen och föreslå åtgärder. Kommissionen
              bör också ha ett vittomfattande uppdrag att se över hela det upphovsrättsliga
              systemet samt uppgiften att se till att lagstiftningen anpassas
              till tiden, inte bara i tekniskt avseende.
            </seg>
            <seg n="b24f0120">
              Herr talman! En viktig del av lagstiftningen är att den borde
              uppfattas som rättvis av så många som möjligt, både användare
              och skapare. Inte minst betydelsefull är frågan om hur man ska
              främja det mesta möjliga av kreativitet, skapande och innovation.
              En särskilt viktig del av det arbetet är hur man ska anpassa och
              göra lagstiftningen flexibel i förhållande till den tekniska utvecklingen.
              Vi vill också peka på att många av de här frågorna måste och ska
              lösas genom internationella överenskommelser.
            </seg>
            <seg n="710e3ca5">
              I motion N298 av Annie Johansson från Centerpartiet förordas,
              precis som av oss socialdemokrater, en upphovsrättskommission.
              Motionen är välskriven. Frågor som så kallade fair use och Creative
              Commons lyfts upp som argument för att inrätta en upphovsrättskommission
              men också det faktum att den uppväxande generationen alltmer ifrågasätter
              den rådande upphovsrätten och dess konsekvenser. Vi måste ha en
              lagstiftning som uppfattas som legitim.
            </seg>
            <seg n="059cb9e9">
              Vi socialdemokrater utgår från att de ledamöter, oavsett partitillhörighet,
              som är oroliga över effekten av lagen inser att en upphovsrättskommission
              skulle vara ett stöd för oss vid framtida beslutsfattande. Därmed
              kan ni också stödja vårt yrkande om förslag till en upphovsrättskommission.
            </seg>
          </u>
          <note type="speaker" n="6c1b6422">
            Anf. 11 KENT PERSSON (v):
          </note>
          <u who="kent_persson_558c98" xml:id="i-5c39c92f71efa1f9-0" n="09582f7b">
            <seg n="ea3e22ea">
              Herr talman! Justitieministern har också kommit, vilket jag verkligen
              uppskattar.
            </seg>
            <seg n="805c5cf2">
              Jag vill börja med att yrka bifall till reservationerna 1 och
              2 som innebär avslag på förslaget i propositionen och att regeringen
              återkommer till riksdagen med förslag som ligger i linje med vad
              reservationerna tar upp.
            </seg>
            <seg n="fd3d865c">
              Jag är medveten om att de här reservationerna inte kommer att
              vinna gehör senare i dag i kammaren och vill därför också yrka
              bifall till motion nr 8 som innebär att riksdagen beslutar om
              att tillsätta en upphovsrättskommission.
            </seg>
            <seg n="fe39b7bf">
              Jag vill här och nu också klart och tydligt säga att Vänsterpartiet
              värnar om upphovsrätten, såväl i dess ideella som ekonomiska del.
              Kulturarbetarna ska givetvis ha rätt till betalning för sitt arbete
              som alla andra yrkesutövare. De måste också ha rätt att bestämma
              vem som tjänar på att sprida ett verk.
            </seg>
            <seg n="efdbc1b1">
              Vänsterpartiet har samtidigt tagit ställning för breddade möjligheter
              att kopiera för personligt bruk och att det blir tillåtet att
              tillgängliggöra upphovsrättsskyddat material så länge det inte
              sker kommersiellt. Det är en viktig distinktion.
            </seg>
            <seg n="69ad2ab1">
              Herr talman! Inför valet 2006 blev Ipred en valfråga. Dåvarande
              statsminister och även nuvarande tävlade om att försäkra de ca
              400 000 förstagångsväljarna om att fildelning inte skulle vara
              kriminellt. Man sade: Vi kan inte jaga en hel ungdomsgeneration.
            </seg>
            <seg n="04805cd6">
              I dag ligger en proposition på riksdagens bord som ger upphovsrättsinnehavare
              och deras företrädare en möjlighet att driva rättsprocesser mot
              enskilda medborgare. Vallöftet synes långt borta.
            </seg>
            <seg n="77d407d8">
              Herr talman! Riksdagens främsta uppgift är att stifta lagar.
              Ny lagstiftning borde vara tydlig, rättssäker, överblickbar och
              tjäna ett syfte som är allmänt accepterat bland befolkningen.
              Förslaget till ny lagstiftning om det som kallas Ipred, som egentligen
              bygger på ett EU-direktiv, uppfyller inget av dessa kriterier.
            </seg>
            <seg n="9314014d">
              Det är en eftergift, som jag ser det, till de påtryckningar som
              branschen och distributörerna har framfört till EU och den svenska
              regeringen. Tyvärr ser deras lobbyarbete ut att lyckas.
            </seg>
            <seg n="57e4b460">
              Det handlar om att de som har kontroll över den befintliga tekniken,
              produktion och distribution, håller på att förlora kontrollen
              över marknaden. Frågan handlar inte om kulturarbetarnas rätt att
              bestämma över sin produkt eller tjänst, inte heller om deras rätt
              att få betalt för sitt arbete. Det handlar om branschens kontroll
              och makt över marknaden som håller på att förändras.
            </seg>
            <seg n="3646afe4">
              Det här är inget nytt. Vi känner igen maktkampen mellan den jordägande
              adeln och den framväxande industrialismen under 1800-talet. Kampen
              mellan det gamla och nya tekniska innovationer och vem som ska
              ha kontroll över dessa har alltid funnits.
            </seg>
            <seg n="dd522a43">
              Historien är full av dessa motsättningar. Så var det när den
              första grammofonen introducerades i början på 1900-talet med det
              hot den medförde mot notskrivarens existens. När det gamla inte
              längre hänger med i nya tekniska landvinningar försöker man få
              kontroll över det hela med hjälp av lagstiftning. Så var det,
              som vi kanske kommer ihåg, när vi diskuterade fotostatkopiering
              av böcker, när bandspelaren kom och när kopiering av cd-skivor
              diskuterades.
            </seg>
            <seg n="fcc2cefe">
              Det här är förbud som aldrig kan övervakas och som egentligen
              inte heller respekteras utan urholkar medborgarnas respekt för
              lagen. Historiskt kan vi också se att de nya tekniska möjligheterna
              har varit positiva för kulturarbetare i vid mening.
            </seg>
            <seg n="9158aa87">
              Herr talman! Ipredlagen öppnar för att upphovsrättsinnehavaren,
              till exempel ett skiv- eller filmbolag, kan genomföra det som
              kallas för intrångsundersökning. Upphovsrättsinnehavaren kan gå
              till domstol och begära ut en IP-adress. Om domstolen finner att
              skälen är tillräckligt starka lämnas uppgiften ut och används
              sedan för att skicka ut påpekanden och kravbrev och för att i
              förlängningen kunna driva en civilrättslig process mot den som
              äger den aktuella IP-adressen. Detta behöver dock inte vara samma
              person som gjort intrånget.
            </seg>
            <seg n="271f308c">
              Enligt säkerhetsexperten André Rickardsson är det här att jämföra
              med en privat husrannsakan. Det skulle också ge upphovsrättsinnehavaren
              större befogenheter än polisen har i dag, vilket är anmärkningsvärt.
            </seg>
            <seg n="d8846af9">
              För att få tillgång till en viss IP-adress krävs att nedladdning
              har skett i viss omfattning. Vad som menas med i viss omfattning
              har ännu ingen kunnat ge svar på. Frågan är ställd flera gånger,
              men inget svar har getts. Är det en, tio eller tio tusen nedladdningar
              det handlar om? Enligt företrädare för musikbranschen kan det
              räcka med att fyra låtar har laddats ned för att man ska kunna
              gå vidare i en rättsprocess.
            </seg>
            <seg n="03d40641">
              Jag menar att regeringen borde ha behandlat problematiken kring
              detta utförligare i propositionen. Vi menar att lagstiftaren bör
              undvika att stifta lagar som för över rättsprocesser från straffrätt
              till civilrätt när det finns risk för att parterna inte är ekonomiskt
              jämbördiga.
            </seg>
            <seg n="b4492799">
              Det här kan tydligt visas med vad som sker i våra grannländer.
              Att upphovsrättsorganisationernas övertag är väldigt tydligt i
              rättsliga mål syns i de kravbrev som systematiskt används i de
              länder som har infört den här sortens lagstiftning.
            </seg>
            <seg n="b8496808">
              I Aftonbladet den 1 december 2008 kunde vi läsa att en 50-årig
              ålänning fick ett kravbrev på 50 000 kronor för att ha fildelat
              musik. I Schweiz har minderåriga fått kravbrev på 70 000 kronor,
              kunde vi läsa i Svenska Dagbladet den 13 november.
            </seg>
            <seg n="3d507c2b">
              En bidragande orsak till att nivåerna sätts så pass högt är att
              upphovsrättsinnehavaren inte har något att förlora på att sätta
              kraven så högt. Går den som fått brevet inte med på ett krav som
              upphovsrättsinnehavaren egentligen misstänker inte håller i domstolen
              behöver de inte heller ta fallet vidare. Detta visar tydligt att
              det här är problematiskt utifrån många synvinklar.
            </seg>
            <seg n="36b3df5c">
              I debatten angående den nya fildelningslagen har även IP-adressens
              bevisvärde diskuterats. Svea hovrätt har nyligen i en dom fastställt
              att det, förutom IP-adressen, också måste styrkas vem som har
              suttit vid tangentbordet. Vid minst sex tillfällen har IT-brottsroteln
              vid Rikskrim fått felaktiga IP-adresser, vilket givetvis drabbat
              oskyldiga. Jag ifrågasätter bevisvärdet av en IP-adress om man
              inte kan fastställa vem som har gjort intrånget. I en civilrättslig
              process behöver det inte finnas någon utpekad gärningsman som
              fallet är när det handlar om straffrätt. Detta är också anmärkningsvärt.
            </seg>
            <seg n="e0162363">
              Jag skulle avslutningsvis vilja läsa upp ett stycke från Svenska
              Dagbladet i november för att ytterligare visa på problematiken
              kring den här lagstiftningen och vad den kan leda till:
            </seg>
            <seg n="224dba22">
              I ett försök att klargöra upphovsrättsindustrins avsikter med
              den nya piratjägarlagen ställde journalisten under pseudonymerna
              Sambon och Trådlös ett antal frågor till Universals vd Per Sundin
              när han medverkade i en chatt i TV 4.
            </seg>
            <seg n="5d8d1b23">
              Utdrag från chatten:
            </seg>
            <seg n="cee1249b">
              Sambon: Min sambo står på vårt Internet. Blir det hon som kommer
              att bli ansvarig för min olagliga fildelning?
            </seg>
            <seg n="3fe6dede">
              Per Sundin: Ja, det blir hon.
            </seg>
            <seg n="f9e05f66">
              Trådlös: Hej, jag använder min grannes trådlösa nätverk. Blir
              det han som kommer att bli ansvarig för min olagliga fildelning?
            </seg>
            <seg n="ff240072">
              Per Sundin: Det stämmer! Att i dag inte skydda sitt trådlösa
              nätverk med till exempel inloggning är väldigt osmart.
            </seg>
            <seg n="fb24bd7d">
              Herr talman! Här framgår ganska tydligt att branschens företrädare
              inte är intresserade av att hitta den som har gjort intrånget
              utan är mer intresserade av att skicka en faktura eller ett kravbrev.
              Om personen i fråga har gjort intrång eller inte är faktiskt ovidkommande.
            </seg>
            <seg n="95294273">
              Herr talman! Vi kan inte förbjuda kopiering. Vi har inte lyckats
              med det tidigare, vare sig på nätet eller utanför nätet. Därför
              borde också riksdagen avslå den här propositionen.
            </seg>
          </u>
          <note type="speaker" n="646823ea">
            Anf. 12 LAGE RAHM (mp):
          </note>
          <u who="lage_rahm_1a5db7" xml:id="i-b284719e173ed49f-0" n="4e893360">
            <seg n="4dac5195">
              Herr talman! Det betänkande vi debatterar i dag innehåller, som
              jag ser det, egentligen två huvuddelar. Dels finns regeringens
              proposition utefter sanktionsdirektivet som i allmänhet kallas
              Ipred, dels finns en del motioner från den allmänna motionstiden.
            </seg>
            <seg n="0c1c4d08">
              Miljöpartiet har lagt fram en hel del motioner under den allmänna
              motionstiden som kommer in här. Den fråga som kanske är mest relevant
              när vi debatterar här gäller fildelning. Jag tänker kort prata
              om den innan jag går över till den för mig betydligt viktigare
              frågan som handlar om regeringens usla proposition.
            </seg>
            <seg n="29aa5933">
              Låt mig börja med att säga att vi i Miljöpartiet tycker att upphovsrätt
              är viktigt. Jag tror att många ibland misstar sig och tror att
              det inte är så. Problemet är att det inte är rimligt att kriminalisera
              människor för vad de gör för sitt privata bruk i den omfattning
              som sker i dag. Det får en mängd effekter.
            </seg>
            <seg n="7a89e9c6">
              Man kan fråga sig varför människor gör den här typen av saker.
              Är det för att de är onda? Är det för att de inte vill betala?
              Är det för att de är slappa, eller vad kan det vara? Jag tror
              att den synen på människor är problematisk.
            </seg>
            <seg n="f625d61b">
              Jag tar ett exempel: Det finns i praktiken i dag inget lagligt
              sätt att se på film på min dator. Det finns tjänster på nätet
              med vilka man skulle kunna ladda ned och hyra film. Men de fungerar
              inte på ganska många datorer. Det fungerar bara med vissa operativsystem.
              Man kan beställa hem dvd-filmer, men på min dator finns ingen
              dvd-spelare. De håller nämligen på att spela ut sin roll, eftersom
              man jobbar digitalt.
            </seg>
            <seg n="ae115d1f">
              Det finns i princip inga tjänster som lyckas med det som har
              funnits på Internet sedan åtminstone 1998. Det har alltså gått
              över tio år, och inga tjänster har utvecklats som möjliggör en
              laglig tillgång till filmer. Varför använder jag då inte en annan
              dvd-spelare och för över filmen till datorn, kan man tänka. Men
              i så fall bryter jag mot det kopieringsskydd som finns på dvd-skivor,
              vilket också är olagligt. Det är alltså en orimlig situation som
              man ställer människor inför.
            </seg>
            <seg n="74523f8e">
              Man kan fråga sig om det inte går att stoppa detta ändå. Då skulle
              vi ju inte hamna där. Problemet är att det finns mängder av anonymiseringstjänster.
              Den typ av IP-adresser som vi nu pratar om att man ska kunna få
              ut uppgifter om faller ganska platt. Man skulle i princip vara
              tvungen att införa en polisstat som övervakar precis all Internettrafik
              för att kunna få fast de här människorna. Frågan är om det är
              värt det.
            </seg>
            <seg n="522164a2">
              Jag tror att vi landar i att det är rimligt att upphovsrättspersoner
              jag ska inte säga män, för det är kvinnor också får betalt, och
              det är rimligt att folk betalar. Hur får man då folk att vilja
              betala? Det är där jag tror att vi måste landa, för det går som
              jag har sagt inte att tvinga folk att betala utan att inrätta
              en polisstat. Hur får vi folk att vilja betala?
            </seg>
            <seg n="aa3b55fe">
              Där tror jag att vi antingen får se till att det finns tjänster
              som är så pass billiga och lätta att folk känner att det här är
              rimligt, det här vill jag betala. Eller också får vi hitta någon
              annan form av finansieringssystem där vi gemensamt ser till att
              upphovsrättspersoner får betalt för sitt arbete. Detta om detta.
            </seg>
            <seg n="0d9f2701">
              Med anledning av det jag har sagt vill jag yrka bifall till reservation
              3.
            </seg>
            <seg n="8f6c6685">
              Precis som Kent Persson misstänker jag att reservation 3 inte
              kommer att vinna bifall. För att man ändå ska kunna se över situationen
              hoppas jag att några borgerliga ledamöter tar sitt förnuft till
              fånga och åtminstone bifaller reservation 8 som någon form av
              kompromiss. Den vill jag yrka bifall till.
            </seg>
            <seg n="d07cf02a">
              Själva huvudbetänkandet, herr talman, handlar ju om Ipred, om
              sanktionsdirektivet och så vidare. Det som det har pratats mest
              om är utlämnandet av adressuppgifter från IP-nummer som upphovsrättspersoner
              eller kanske framför allt deras organisationer eller de stora
              filmbolagen och liknande kan hitta. Redan här finns det påpekanden
              om att det är ett integritetsproblem att dela ut de här numren.
              Det är inte alls säkert att det faktiskt är det IP-numret som
              har använts för intrånget, som har påpekats tidigare. Dessutom
              är det än mindre säkert att det faktiskt är den som står för abonnemanget.
            </seg>
            <seg n="593c437f">
              En annan intressant aspekt är att det i lagen står att tidigast
              efter en månad ska den vars abonnemangsuppgifter lämnades ut få
              reda på det. Då kan man fråga sig varför det är så. Det blir i
              princip så att staten tvingar människor att hemlighålla de här
              uppgifterna och genast får försöka skapa ett övertag rent rättsligt
              för dem som har fått ut uppgifterna.
            </seg>
            <seg n="2697ed08">
              Jag vill också påpeka att man kan ifrågasätta hur säkert det
              är att upphovsrättsorganisationerna faktiskt redovisar rätt IP-nummer.
              Det finns nämligen i princip inget säkert sätt att veta att de
              talar sanning. De kan ha skärmdumpar. Det är jättelätt att konstruera
              sådana. De kan berätta hur de har gjort och vittna om att de har
              talat sanning.
            </seg>
            <seg n="6d7c1f4b">
              Jag säger inte att de gör det, men jag säger att det är problematiskt
              att ha en situation i en domstol där man är tvungen att förlita
              sig på en part i en civilrättslig tvist. Den parten säger sig
              tala sanning och får sedan som den vill. Det är inte ett bra sätt
              att hantera en situation i en rättsstat.
            </seg>
            <seg n="c23db35e">
              Det är ändå inte det värsta. När de har fått ut de här uppgifterna
              har man sett i andra länder, och det är väl också det som kan
              tänkas hända här, att de här organisationerna går ut med hotbrev.
              Om det stannar vid hotbrev tycker jag att vi ska vara glada. Man
              kan också tänka sig att folk kommer på besök och hotar eller trakasserar
              människor. Vi får hoppas att vi slipper se det. I varje fall har
              vi sett en mängd avskräckande exempel i Danmark. Av tidsskäl tänker
              jag inte gå in närmare på dem.
            </seg>
            <seg n="6bb87981">
              Jag vill ändå säga att jag tror att det finns en risk för att
              människor som är oskyldiga betalar ändå, fast de är oskyldiga.
              Frågan är varför. Jo, därför att de är rädda för att bli stämda
              inför rätta. Om de är oskyldiga borde de kunna bli frikända, tycker
              man. Då borde de inte vara rädda för rättegång. Men det finns
              en mängd faktorer som pekar på att man ändå skulle kunna vara
              rädd för att gå till rättegång.
            </seg>
            <seg n="6dc10f2f">
              Först och främst kan skadestånden bli ganska stora. Om man inte
              är säker på att man kan bevisa sin oskuld kan man räkna med att
              få betala ganska mycket. Det här är mer än vad det hade kostat
              att gå till en affär och köpa det som man har laddat ned. Det
              finns också en regel som säger att upphovsrättsinnehavarnas intresse
              av att det här intrånget inte görs ska beaktas när man fastställer
              skadeståndet. Det intresset kan knappast minska skadeståndets
              storlek, utan rimligtvis ökar det.
            </seg>
            <seg n="6a300051">
              Vidare är det en civilrättslig process som vi pratar om när någon
              stämmer en annan. Förutom att det finns ett stort övertag för
              den som har betydligt mer pengar och att det inte finns något
              objektivitetskrav, som det finns hos en åklagare i en brottsutredning,
              är det också så att förloraren får betala rättegångskostnaderna.
              Det kan bli väldigt stora summor, särskilt med tanke på den omfattande
              utredning och de många advokater som upphovsrättsorganisationen
              kan tänkas ställa till förfogande.
            </seg>
            <seg n="4fbe3138">
              Då kan man tänka sig att det finns en liten poäng i propositionen,
              nämligen regeringens begränsning av hur mycket rättegångskostnader
              som får ingå. Men den här begränsningen gäller när skadestånden
              blir ganska små. Risken är att de blir betydligt större. Det är
              dessutom svårt att förutsäga. Det innebär också att människor
              kommer att bli rädda för att bli stämda.
            </seg>
            <seg n="685f29fe">
              Hur ser då bevisningen ut om man väl kommer till den här rättegången?
              Om man vet att upphovsrättsorganisationerna pratar sanning vet
              man att ett visst IP-nummer har använts för en fildelning. Då
              står man som abonnent ansvarig för det här och undrar: Hur går
              det här till? Jag har inte gjort någonting.
            </seg>
            <seg n="7fe03556">
              Förutom att det kan finnas andra personer i hushållet som har
              gjort det här finns det, som det har pratats om tidigare, trådlösa
              nätverk. Många personer har i dag öppna trådlösa nätverk, som
              inte har något lösenord alls. Då kan man säga att det är fel att
              de ska få lida för att de inte har satt sig in i tekniken tillräckligt
              och lösenordsskyddat sitt nätverk. Det kan man ju tycka. Jag tycker
              att det är en orimlig utgångspunkt, men så kan man tycka.
            </seg>
            <seg n="ee6ef4ba">
              Det finns ytterligare ett problem. Det är nämligen så att de
              här lösenordssystemen är ganska enkla att knäcka, särskilt äldre
              lösenordssystem. De äldre systemen distribueras fortfarande. Bredbandsbolaget
              till exempel tror jag låter nästan alla sina abonnenter få trådlöst
              bredband. Många har inte ens begärt att få trådlöst bredband.
              Det är på automatiskt, och det lösenordsskyddet är väldigt dåligt.
            </seg>
            <seg n="b1d58f20">
              Det är alltså en enorm mängd människor som inte ens vet om att
              de har trådlöst bredband, som har dåligt lösenordsskydd och som
              riskerar att råka ut för det här. Många människor som fildelar
              är inte dåliga på datorer och den marknaden. Vi kommer att få
              se en effekt av detta.
            </seg>
            <seg n="cff18c3d">
              Alltså kan man konstatera att det faktum att någon är abonnent
              eller står bakom abonnemangsuppgifterna inte bevisar någonting
              över huvud taget.
            </seg>
            <seg n="071ee7c2">
              Hur ska man då få fast de människor som faktiskt gör det här
              intrånget? Hur ska man bevisa detta?
            </seg>
            <seg n="1a669c16">
              Troligtvis blir det så att den som har abonnemanget måste bevisa
              sin oskuld. Det är ett alternativ, förstås. Det är ett vämjeligt
              alternativ. Det är nämligen i stort sett omöjligt att bevisa sin
              oskuld, förstås. Så är det ju alltid. Det rimliga i en rättsstat
              är att någon annan är tvungen att bevisa skuld först.
            </seg>
            <seg n="97adf2af">
              Problemet är att det i en civilrättslig process inte är lika
              tydligt, det ställs inte lika höga beviskrav. Frågan är var domstolen
              kommer att landa. Det får vi väl se, men det hade varit rimligt
              om det inte hade varit ett lotteri var domstolen kommer att landa
              utan att man faktiskt i lagstiftningsärenden tog ställning till
              var man vill landa. Det är det normala i svensk rättstradition
              att man kan förutse någorlunda vad lagarna säger. Det är också
              det som borde vara grunden för en rättssäker stat.
            </seg>
            <seg n="ad3206e6">
              Nåväl, ponera att man inte alls måste bevisa sin oskuld utan
              att det är höga beviskrav. Det kan man ju hoppas. Hur får man
              då fram de här bevisen? Hur vet man vem det är som faktiskt har
              använt de här abonnemangsuppgifterna? Rimligtvis är enda sättet
              att göra det vi har pratat om tidigare, en intrångsundersökning.
              Det har sagts här tidigare att det är att jämföra med en husrannsakan.
              Det är också vad regeringen säger i själva propositionen. I den
              här propositionen står det tydligt att det är att jämföra med
              husrannsakan. Den här intrångsundersökningen kan göras utan att
              meddela den som undersökningen ska göras mot. Det kan hända att
              någon knackar på dörren utan att man har en aning om vad som sker.
              Då har IP-adressen lämnats ut, och sedan ska en intrångsundersökning
              göras. Låt mig påminna om att det inte är säkert att den som står
              för abonnemangsuppgifterna faktiskt har sysslat med fildelningen.
              Då kan man onekligen bli ganska överraskad.
            </seg>
            <seg n="ec21eaec">
              Vad är det som krävs för att få göra denna intrångsundersökning?
              Det framgår inte heller tydligt i propositionen. Visserligen har
              intrångsundersökningar gjorts tidigare i en hel del fall. Det
              som står här nu och det som finns sedan gammalt är att det skäligen
              kan antas att intrånget har gjorts. Om intrångsundersökningar
              över huvud taget ska få göras måste det baseras på att man vet
              att det är ett visst abonnemang som intrånget har skett från.
              Hur vet man det? Jo, för att någon annan har sagt det. Det är
              inte någon vidare bevisning. Det är rimligtvis på det sättet som
              undersökningen måste ske. Annars kommer intrångsundersökningen
              inte att kunna göras, såvida inte någon erkänner. Om någon erkänner
              kan man lika gärna ställa in processen. Då borde de ha betalat
              från början. Alltså är det rimligt att det här kommer att ske
              hos en mängd människor som inte har någon aning om vad som händer,
              om de nu inte gick med på kraven i hotbrevet först krav som inte
              var rimliga att ställa på dem.
            </seg>
            <seg n="042478aa">
              Det är inte ens så att ett intrång måste ha skett. I stället
              kan skäligen antas att ett försök till intrång har skett eller
              skäligen antas att det har varit en förberedelse till ett intrång.
              Det här kan omfatta många människor, beroende på vad domstolarna
              säger. Där får de ingen vägledning, och där kan vi tyvärr inte
              säga något.
            </seg>
            <seg n="b87f344c">
              Vad gör man då vid en intrångsundersökning? Jo, man undersöker
              i princip datorerna. Man får inte ta saker därifrån, men man kan
              gå igenom människors hela privatliv för att ta reda på detta.
              Inte ens när man har undersökt datorerna kan man vara säker på
              vem det är som faktiskt har gjort intrånget. Det kan hända att
              det finns flera personer. Vi har många ensamhushåll i Sverige,
              men det finns, trots allt, fortfarande hushåll med fler än en
              person. I dessa hushåll kan man inte vara säker på vem som har
              använt vilken dator vid vilket tillfälle.
            </seg>
            <seg n="c81aa909">
              Jag förstår inte hur det här ska landa i något som är tillnärmelsevis
              vettigt. Hur det här rimmar med tanken om integritet är oförståeligt.
              Det som är värst är frågan om hur det är med rättssäkerheten i
              detta. Om det ska finnas någon chans att fälla någon, om det här
              ska ha någon effekt, måste man åsidosätta mängder av människors
              rättssäkerhet. Det är väl ändå inte rimligt?
            </seg>
            <seg n="0c18a962">
              Det finns många fler orimligheter här. Jag kan ta inte upp alla,
              men jag kan nämna att det finns möjlighet att frysa bankkonton
              för människor som har gjort intrång. Jag tillhör inte dem som
              tror att det här kommer att ske i någon större omfattning, men
              det står ändå tydligt i propositionen om jag inte har läst fel
              att det här gäller inte bara kommersiella fall utan det här kan
              gälla även privatpersoner. Lagstiftningen öppnar för detta. Jag
              tror inte att vi kommer att behöva se det, men det är ytterligare
              en orimlighet. Om man inte vill ha det, varför låter man lagstiftningen
              öppna för detta?
            </seg>
            <seg n="1f1aa0ff">
              Varför är också frågan man ställer sig när man läser hela propositionen.
              Det finns en grund i sanktionsdirektivet. Jag tycker att direktivet
              är dåligt. Men man ska vara medveten om att Sverige går längre
              än vad som är tvunget. Det kan man tydligt förstå av domstolsutslaget
              från EG-domstolen. Vi är inte ens tvingade att genomföra alla
              dessa åtgärder. Då väcker frågan om varför än mer förundran.
            </seg>
            <seg n="8c13245d">
              Vad blir det för effekter av detta, förutom för rättssäkerheten,
              för vanliga människor? Om rättssäkerheten för vanliga människor
              offras kanske vi ändå kommer åt de hemska bovarna som fildelar.
              Det hade varit för väl om det åtminstone hade varit så. Problemet
              är, som vi har hört tidigare, att det finns anonymiseringstjänster
              och möjlighet att skapa så kallade darknets där all kommunikation
              sker mellan en massa människor. Då är det omöjligt att avslöja
              vem det är som gör vad. Jag menar inte omöjligt. Det är faktiskt
              möjligt. Problemet är att man är tvungen att övervaka precis alla
              människors all datatrafik och kontrollera vad den innehåller.
              Då kan man komma åt detta. Det är väl inte det som är tanken med
              detta, det vill säga att skapa ett sådant övervakningssamhälle.
            </seg>
            <seg n="510c1040">
              I övrigt kommer man inte att komma åt dem man vill komma åt,
              däremot kommer man att beröra vanliga människors rättssäkerhet.
            </seg>
            <seg n="bbc1ccbf">
              Förutom att det handlar om att skapa detta övervakningssamhälle
              vill jag även påpeka att det är dyrt att göra denna övervakning
              av vanliga människor. Man kan ifrågasätta om det inte hade varit
              billigare att låta någon betala upphovsrättsinnehavarna från början
              än att skapa detta totala övervakningssamhälle som behövs för
              att klara hem propositionen.
            </seg>
          </u>
          <note n="24946b7c">
            Med anledning av detta vill jag yrka avslag på propositionen
            och därmed yrka bifall till reservation 1.
          </note>
          <note type="speaker" n="47bcd017">
            Anf. 13 Justitieminister BEATRICE ASK (m):
          </note>
          <u who="beatrice_ask_minister_2006" xml:id="i-48f52edab11b4a18-0" n="52a32dee">
            <seg n="9dacf019">
              Herr talman! Det här är en viktig debatt, inte minst i näringsutskottet.
              De skapande branscherna och dem som förslagen berör är en så oerhört
              viktig del av det som kan växa i Sverige. Det handlar om människor
              som inom tjänstesektor, boksektor och filmsektor, många branscher,
              faktiskt skapar och kan se till att vi får inkomster och arbeten
              i vårt land.
            </seg>
            <seg n="9fbe584f">
              Vi vet att vi lever i en tid när många människor är oroliga för
              sina jobb. När det gäller kulturskapare i vid mening har många
              av dem länge levt knapert. Mot bakgrund av den tekniska utvecklingen
              känner de hur det gungar under fötterna. Den fantastiska tekniska
              utvecklingen innebär otroligt många möjligheter för oss alla,
              men den skapar också helt nya och inte helt enkla problem.
            </seg>
            <seg n="fb2fb8c9">
              Jag vill gärna säga att regeringen är ödmjuk inför de frågor
              som utvecklingen leder till och de svårigheter som det ligger
              i att försöka balansera olika intressen på ett klokt sätt.
            </seg>
            <seg n="52025cdd">
              Jag vill gärna säga till några som har inlett debatten, framför
              allt Miljöpartiets talesman, att det är lätt att säga att man
              är för upphovsrätt och sedan inte komma med några konkreta förslag
              om hur man ska värna den. De som inte kan försörja sig när deras
              film eller bok direkt innan publiceringen läggs ut på nätet har
              inget skydd. Om det ska vara mening med att i internationella
              konventioner och i svensk rätt hävda någon typ av rättigheter
              måste riksdagen också rimligen se till att vi har några instrument
              för att försvara och värna den rättigheten. Annars är den inte
              värd bokstäverna på papperet. Så svårt och så enkelt är det.
            </seg>
            <seg n="fc6a8782">
              Jag är också glad för att framför allt Socialdemokraterna ligger
              nära regeringens och utskottets bedömning i huvudfrågorna. Det
              finns några avvikelser noterade, och jag har respekt för dem.
              Det här är inte första och sista gången vi kommer att diskutera
              frågor som berör den tekniska utvecklingen. Men jag tror att det
              är bra för den svenska industrin på området om det finns ett någorlunda
              stabilt stöd i riksdagen för att värna en sådan viktig rättighet.
              Det handlar inte bara om fildelning. Alla som har gått igenom
              propositionen kan se att det också är många andra som berörs av
              förslagen. Det är viktigt.
            </seg>
            <seg n="1b238f32">
              Den proposition som riksdagen ska ta ställning till i dag handlar
              om att anpassa det immaterialrättsliga sanktionssystemet till
              europeisk nivå. Det sades tidigare att vi går längre. Det är inte
              sant. Vi behöver inte göra exakt det som står i propositionen,
              men vi är skyldiga att i så fall göra något annat som har minst
              samma effekt. Hittills har ingen lyckats prestera ett förslag
              som är bättre.
            </seg>
            <seg n="57791edc">
              I botten finns ett EG-direktiv från 2004 och den grundläggande
              skyldigheten att se till att immaterialrätten har ett effektivt
              skydd såväl i fysiskt miljö som på Internet. Den som har skapat
              musik, film eller litteratur ska alltså genom det här förslaget
              ges bättre möjligheter att ingripa mot immaterialrättsintrång.
              Syftet är att skapa bättre förutsättningar för en välfungerande
              laglig marknad och i förlängningen för ökad kreativitet, tillväxt
              och sysselsättning.
            </seg>
            <seg n="2d7d36a7">
              Propositionen innehåller väldigt många förslag. Men det är förslaget
              om att rättighetsinnehavare här på samma sätt som i många andra
              länder ska få en möjlighet att få ut information om vilken abonnent
              som har ett visst IP-nummer som har fått mest uppmärksamhet. De
              IP-nummer som jag talar om är sådana som används för att på Internet
              sprida upphovsrättsligt skyddat material ofta filmer, musik eller
              ljudböcker på Internet utan att man har tillstånd från skaparna
              av materialet. Man använder helt enkelt andras material gratis.
            </seg>
            <seg n="f2007231">
              Vi har noga övervägt hur den här regleringen ska utformas för
              att vara balanserad och rättssäker och för att följa de principer
              som vi redan har i vårt rättssystem. Det arbetet har fortsatt
              också efter det att Lagrådet godkänt regeringens första förslag.
              Integritetsaspekterna har varit, och är, viktiga, och resultatet
              i propositionen är kan man väl säga balanserat och rättssäkert.
            </seg>
            <seg n="31e8e464">
              Det ska alltid krävas ett domstolsbeslut för att namnet på en
              abonnent ska lämnas ut. För att en domstol ska kunna besluta om
              utlämnande krävs det att rättighetsinnehavaren har presenterat
              tillräckliga bevis och visat på sannolika skäl för att ett intrång
              i hans eller hennes rätt har skett via det IP-nummer som uppges.
              Det är domstolen som ska avgöra om den presterade bevisningen
              är tillräcklig.
            </seg>
            <seg n="fa05bf7c">
              Det här har tagits upp och diskuteras av många som om detta vore
              någonting konstigt. Men så här gör vi med nästan all lagstiftning.
              Domstolen är skyldig att bedöma om bevisningen ligger på rätt
              nivå. Domstolen ska också göra en proportionalitetsbedömning.
              Det innebär att domstolen får besluta om att abonnentuppgifterna
              ska lämnas ut bara om behovet av åtgärden uppväger intrånget i
              den enskildes integritet. Det innebär att uppgifterna normalt
              kommer att lämnas ut när IP-adressen använts för att tillgängliggöra
              material via Internet, däremot inte när det handlar enbart om
              nedladdning, om kopiering av några få verk.
            </seg>
            <seg n="e559bf4a">
              Om intrånget kan klassas som kommersiellt eller inte saknar däremot
              betydelse. Också icke-kommersiella intrång kan ju orsaka väldigt
              stor skada ekonomiskt. Eftersom det i det enskilda fallet i princip
              är omöjligt att avgöra om det är fråga om ett kommersiellt intrång
              eller inte måste vi ha den här öppenheten. Det är naturligtvis
              många frågeställningar som domstolarna kommer att få pröva.
            </seg>
            <seg n="32064a92">
              Den som uppgifterna gäller ska alltid efter en viss tid underrättas
              om att hans eller hennes uppgifter har lämnats ut. Detta är lite
              grann en nyordning som alliansregeringen haft också när det gäller
              flera andra förslag. Vi tycker att man i efterhand ska informera
              människor om man tagit reda på något om deras agerande. Så är
              det till exempel när det gäller buggning. Det hade man inte kommit
              på om inte vi hade haft makten, höll jag på att säga. Jag tror
              att det är bra att man får veta att här har någon varit ute efter
              information om mig.
            </seg>
            <seg n="2dcb3fc8">
              Lagen kommer inte heller att kunna tillämpas retroaktivt; också
              det är en grundprincip. I den här debatten har väldigt många överdrifter
              förekommit: Ska nu alla gå och omkring och ha ont i magen för
              att de laddat ned någon fil? Hur ska det här gå till?
            </seg>
            <seg n="ed0d7169">
              Nej, regeringen har sagt: Genom att se till att lagstiftningen
              gäller framgent vill vi tydliggöra att det nu lönar sig att agera
              i enlighet med lagen och att det också lönar sig för branscherna
              att skynda på med det som man varit lite senfärdig med. Det gäller
              att erbjuda bra och lagliga alternativ. Där ute finns det en stor
              kundkrets som är otroligt intresserad av litteratur av böcker,
              film och mycket annat så det gäller att se till att de får lagliga
              möjligheter att ta del av det med de tekniska instrument som i
              dag finns.
            </seg>
            <seg n="0ca3ba93">
              Av gjorda undersökningar vet vi att en majoritet vill göra rätt.
              Någon här sade att det inte går att göra rätt och att folk förresten
              inte bryr sig. Men det är inte sant. Inte minst ungdomar tycker
              att det är jätteviktigt att göra rätt. För dem är det här många
              gånger framtidsbranschen. Man vill ha möjlighet att leva som filmskapare
              eller att kanske jobba som scripta eller kriarätta manus ja, jag
              vet inte om man gör det, men i alla fall gäller det alla möjliga
              och omöjliga jobb som finns i de här branscherna. Och man vill
              ha betalt för sitt arbete. Då förstår man att det kostar om man
              köper tjänster eller produkter från sådana här branscher. Svårare
              än så är det inte.
            </seg>
            <seg n="9a3400f9">
              Jag är inte ett dugg orolig för att människor inte alls förstår
              det här. Men det finns de som anser att man inte behöver följa
              lagen över huvud taget. Jag ägnar nästan huvuddelen av mina dagar
              åt frågor om människor som struntar i lagen, som agerar olagligt,
              i strid mot andra, och orsakar skada. Även på det här området
              finns det en massa personer som fullständigt struntar i att det
              finns människor som har rättigheter till sitt arbete och till
              sina verk och som också har rätt att få betalt för sitt arbete.
            </seg>
            <seg n="371793c7">
              Bakgrunden till de här förslagen är att vi inte tycker att det
              är rimligt att riksdagen och staten bara säger: Ni vill inte följa
              lagen, så vi gör ingenting.
            </seg>
            <seg n="dda3d6d1">
              Vi har försökt lägga fast regleringar och regler för hur man
              på ett rimligt sätt hanterar detta. Ni som har läst förslaget
              ser att det inte handlar om en oskyldig 14-åring som hemskt gärna
              vill lyssna på någon av de senaste artisterna i Idol , utan det
              handlar om att se proportioner. Det handlar om dem som i stor
              skala ägnar sig åt detta. Vi har också försökt göra regelverket
              någorlunda teknikneutralt så vi gör skillnader, men det ska också
              kunna användas framgent.
            </seg>
            <seg n="4b69a571">
              Regeringen har också enats om att vi omedelbart ska börja med
              en oberoende utvärdering och uppföljning av hur de här reglerna
              tillämpas, för det finns frågor och osäkerheter som ju redan sagts
              här.
            </seg>
            <seg n="9cba9242">
              Utvärderingen ska omfatta hur många nya ärenden som bestämmelserna
              ger upphov till och hur information används, till exempel i vilken
              utsträckning den används när det gäller att skicka ut varningsbrev
              eller att inleda en domstolsprocess. Vid utvärderingen ska man
              också se om reglerna i första hand används för att vidta åtgärder
              mot intrång av stor omfattning. Här tänker vi oss bland annat
              att följa upp de farhågor som vi inte tror på farhågor om att
              rättighetsinnehavare använder reglerna för att starta hemska skadeståndsprocesser
              mot föräldrar, då för småsaker som deras barn har gjort.
            </seg>
            <seg n="0b5af464">
              Näringsutskottet föreslår i sitt betänkande en del preciseringar
              av vad utvärderingen ska omfatta. Resultatet av utvärderingen
              ska regeringen redovisa för riksdagen. Det är kanske inte så där
              väldigt bra att erkänna det, men jag tycker nog att näringsutskottets
              majoritet har gjort ett bra arbete. Vi är glada över de här förslagen
              som innebär förbättringar. De preciseringar som görs förstärker
              den linje som vi har försökt lägga fast i propositionen, så det
              är mycket bra. Andra vill gå ännu längre, men jag tror att detta
              räcker och att det ger ett bra underlag för fortsättningen.
            </seg>
            <seg n="90b66b5b">
              Möjligheten att under vissa förutsättningar få ut information
              och en IP-adress handlar dessutom bara om det allra första steget
              i en process för att en rättighetsinnehavare ska kunna agera.
              Det är först när man har fått ut de här uppgifterna som man kan
              kontakta abonnenten och, när det finns motiverat, stämma abonnenten
              eller någon annan i en vanlig rättegång och till exempel kräva
              skadestånd. För att en domstol i en rättegång ska kunna utdöma
              det måste rättighetsinnehavaren på vanligt sätt ta fram och presentera
              bevisning om att det är just abonnenten som orsakat honom ekonomisk
              skada och också bevisning om skadans storlek.
            </seg>
            <seg n="fe25d350">
              Det är inte så att abonnenten med automatik blir ansvarig för
              intrånget. Även regeringen har hört talas om trådlöst bredband
              och om att folk har familjemedlemmar som gör fel saker. Vi är
              inte alls dumma. Det finns många skäl till att abonnenten inte
              är skyldig, men någonstans måste man ju börja om man ska försöka
              reda ut vad som har hänt. Det är den dörren vi öppnar.
            </seg>
            <seg n="51c19ade">
              I debatten har det sagts att upphovsmän ska ges polisiära befogenheter.
              Så är det inte! Det handlar om att upphovsmän ska få möjligheter
              att agera civilrättsligt, vilket sedan väldigt länge är det vanliga
              i immaterialrätten; det vet alla som har sysslat med detta.
            </seg>
            <seg n="ff7832ea">
              Det huvudsakliga ska precis som i immaterialrätten i övrigt vara
              att rättighetsinnehavarna själva har möjlighet att bevaka sina
              rättigheter. Svårare än så är det inte.
            </seg>
            <seg n="93779d62">
              I propositionen finns det också tydliga skrivningar om skadeståndets
              storlek innebärande att skadestånd även i framtiden ska baseras
              på objektiva beräkningsgrunder. Bestämmelserna syftar alltså till
              att möjliggöra full ersättning för den faktiska skadan men inte
              mer. Skadestånd ska stå i proportion till den handling som begåtts.
            </seg>
            <seg n="44e958c0">
              Sammanfattningsvis: Vi har eftersträvat ett balanserat och rättssäkert
              förslag. Förslaget syftar till att ge den kreativa sektorn möjlighet
              att dra nytta av sin verksamhet även på Internet.
            </seg>
            <seg n="25bbd68d">
              Det syftar till att ge förutsättningar för den här verksamheten
              att växa också i dessa svåra tider. Jag tycker att det är viktigt.
              De som producerar och skapar måste kunna få betalt för sitt arbete,
              och det är rimligt att man kan ha verktyg för att klara det. Rättigheten,
              upphovsrätten, behöver någon form av skydd. Det är det vi ska
              ge dem.
            </seg>
            <seg n="65929c66">
              Vi tror att den här föreslagna regleringen kommer att bidra till
              att den olagliga fildelningen minskar. Men IP-adressfrågan är
              bara en pusselbit i arbetet mot olaglig fildelning. Vi måste också,
              och vi kommer att göra det, fortsätta att arbeta med information,
              uppföljning av lagstiftning och diskussioner med berörda. Vi har
              haft flera branschsamtal för att fortsätta att stimulera utvecklingen
              när det gäller konsumentvänliga och lagliga alternativ. Det handlar
              förstås om att se till att så många som möjligt kan ha glädje
              av den tekniska utvecklingen med alla framsteg som görs men också
              om att de som använder de möjligheterna för att producera något
              som vi andra kan ha glädje av ska kunna få betalt. I grunden har
              vi vissa rättigheter som vi måste värna.
            </seg>
            <seg n="ea8332dd">
              Jag tror att vi kommer att få många frågor framöver därför att
              den tekniska utvecklingen går väldigt snabbt. Jag tycker att det
              här är en bra start och ett bra svar på hur vi i Sverige vill
              värna upphovsrätten och ta vara på de möjligheter som de här branscherna
              erbjuder.
            </seg>
          </u>
          <note type="speaker" n="b15b2d45">
            Anf. 14 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-1" n="4e893360">
            <seg n="bf0ee381">
              Herr talman! Jag vill framföra ett tack till Beatrice Ask för
              att hon är med på debatten. Det tycker jag är bra.
            </seg>
            <seg n="3402bc8a">
              Regeringen har alltså sagt att vi inte ska ha ont i magen. Det
              är väl bra. Det kanske vore ett sätt att lösa sjukhusproblem också.
              Regeringen säger: Var inte sjuka!
            </seg>
            <seg n="b4137ddf">
              Problemet är att människor har ont i magen av en orsak. I det
              här fallet kan jag tänka mig att några har ont i magen därför
              att vi i riksdagen är på väg att åsidosätta rättssäkerheten i
              Sverige. Många kanske i stället för att ha ont i magen är upprörda,
              och det tycker jag är en bättre reaktion.
            </seg>
            <seg n="f8d25722">
              Beatrice Ask framför här att de här åtgärderna är nödvändiga
              för att värna upphovsrätten. Men jag ställer inte upp det. Jag
              ställer inte upp på att man måste välja mellan upphovsrätt och
              rättssäkerhet. Vi kan inte ha ett samhälle där det utmålas att
              man är tvungen att välja mellan upphovsrätt och rättssäkerhet.
              Det är uppenbart att det här inte är ett rättssäkert förslag,
              och det är också uppenbart för mig att vi behöver en upphovsrätt.
              Jag pratade om detta i mitt anförande, som jag hoppades att Beatrice
              skulle lyssna på. Där nämnde jag några förslag på hur man skulle
              kunna göra. Jag har inte tid att prata något mer om det, men jag
              hoppas att det noterades.
            </seg>
            <seg n="605544af">
              Till sist om polisiära befogenheter: Förut var det bara polisen
              som fick ut IP-nummer, och förut var det bara polisen som kunde
              göra husrannsakan. Nu kallas det inte längre husrannsakan utan
              intrångsundersökning, och andra kan få ut IP-nummer. Det är klart
              att när man ger den rätten till andra blir det inte polisiära
              befogenheter, men det blir befogenheter som förut bara polis hade.
              Det är en väldigt skrämmande utveckling.
            </seg>
          </u>
          <note type="speaker" n="c96e6915">
            Anf. 15 Justitieminister BEATRICE ASK (m) replik:
          </note>
          <u who="beatrice_ask_minister_2006" xml:id="i-48f52edab11b4a18-1" n="52a32dee">
            <seg n="6c361746">
              Herr talman! Problemet är, säger Lage Rahm, att människor har
              ont i magen därför att vi åsidosätter rättssäkerheten. Nej, det
              gör vi verkligen inte. Det krävs domstolsbeslut enligt tydliga
              regler för att en adress ska kunna lämnas ut. Det finns regler
              om proportionalitet och väldigt mycket av det som vi traditionellt
              har på immaterialrättens område. Jag tycker att det är allvarligt
              att Miljöpartiet på det här sättet vill kasta ut hela det civilrättsliga
              förfarandet och påstår att det skulle vara rättsosäkert. Så är
              det ju inte.
            </seg>
            <seg n="c632aca3">
              Sedan blir det lite märkligt när man säger att tidigare var det
              bara polisen som fick hålla på med detta och att man vill försvara
              upphovsrätten. Det är ju Miljöpartiets linje.
            </seg>
            <seg n="99bbe728">
              Det är jättebra. Men hur många poliser tror ni att det skulle
              behövas för detta? Ska vi skicka polis för att jaga illegala fildelare
              i alla lägen? Vad vi erbjuder är en möjlighet för den som upptäcker
              att någon olagligen och i stor omfattning använder ett upphovsrättsskyddat
              material att lösa denna tvist på ett anständigt sätt. Man kan
              ta kontakt, det kan vara ett missförstånd, och man kan reda ut
              det. Vi erbjuder alltså en annan väg.
            </seg>
            <seg n="532d4efb">
              Det intressanta är dessutom, vilket är väldigt viktigt, att det
              faktum att man får ut adressen inte innebär att någon anses vara
              skyldig. Vi har valt att inte lägga det här första steget som
              bevis för någon typ av kriminell aktivitet. Det fordras väldigt
              många steg till innan man är där. Rättssäkerhet och trygghet garanteras.
            </seg>
            <seg n="6268ed5f">
              Retroaktiviteten tycker jag är otroligt viktig. Det är ingen
              som behöver vara bekymrad där. Man kan fundera framåt och tänka
              efter: Hur ska jag som musikälskare eller bokälskare kunna agera
              utifrån de nya reglerna framöver? Man kan skriva och ringa till
              branschföreträdare och förläggare och säga: Jag vill ha ett bra
              erbjudande. Jag lyssnar på massor av musik, och jag behöver verkligen
              få några bra lagliga erbjudanden från er.
            </seg>
            <seg n="139295c7">
              Sätt lite tryck, precis som vi måste sätta tryck på bankerna.
            </seg>
          </u>
          <note type="speaker" n="04a95d50">
            Anf. 16 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-2" n="4e893360">
            <seg n="04b7db8f">
              Herr talman! Beatrice Ask nämner att vi i Miljöpartiet vill kasta
              ut hela det civilrättsliga förfarandet. Så är det inte. Vi har
              här pratat om vissa civilrättsliga regleringar. Om Beatrice Ask
              menar att just den här lagen skulle vara detsamma som hela det
              civilrättsliga förfarandet må det vara sant, i övrigt är det inte.
              Hoppas att vi kan ha en bättre nivå.
            </seg>
            <seg n="2102eba6">
              Beatrice Ask nämner också att det krävs domstolsbeslut enligt
              tydliga regler. Jag är tveksam till att de är tydliga, men bara
              det faktum att det krävs domstolsbeslut garanterar inte rättssäkerhet
              i ett land. Man kan ha ett väldigt rättsosäkert land och ändå
              ha domstolar. Det finns betydligt mer som rättssäkerhet är avhängig
              av, och det trodde jag att Beatrice Ask höll med mig om. Det krävs
              att det finns en viss möjlighet att förutsäga vad lag och domstolsbeslut
              innebär och var det hela kommer att ske för att det ska vara rättssäkert.
            </seg>
            <seg n="f1bcb623">
              Det krävs att man inte utsätts för en massa ingrepp, intrång
              och liknande. Det krävs också att man inte utsätts för trakasserier.
              Den här typen av faktorer omfattas inte av den här lagen. Man
              kan utsättas för ingrepp utan att vara skyldig och där det till
              och med är troligt att man inte är skyldig. Ändå kan man utsättas
              för intrångsundersökning.
            </seg>
            <seg n="9f448930">
              Slutligen: Ska vi skicka polis i alla lägen? Jag trodde att jag
              var tydlig med att det just är det vi inte ska göra. Vi kan inte
              ha det så att vi skickar polis i alla lägen, eller för den delen
              Kronofogdemyndigheten eller vad man nu ska göra. Det blir en polisstat,
              och det är just det vi inte vill ha. Vi måste i stället se andra
              vägar för att tillgodose upphovsrättsinnehavares rättmätiga intressen.
              Det nämnde jag i mitt anförande.
            </seg>
          </u>
          <note type="speaker" n="c80683fc">
            Anf. 17 Justitieminister BEATRICE ASK (m) replik:
          </note>
          <u who="beatrice_ask_minister_2006" xml:id="i-48f52edab11b4a18-2" n="52a32dee">
            <seg n="cdcb1bc2">
              Herr talman! I det förslag som regeringen har lagt fram använder
              vi samma grundläggande principer som gäller civilrätt i övrigt.
              Om man som Lage Rahm menar att förslaget gör att det inte blir
              rättssäkert innebär det i logikens namn att man ifrågasätter rättssäkerheten
              också i andra regelverk som har motsvarande uppbyggnad. Det var
              den slutsatsen jag drog. Men jag förstår att det inte är så Lage
              Rahm tänker, och jag förstår inte riktigt hur han tänker, för
              att vara ärlig.
            </seg>
            <seg n="f780f042">
              Det som är problemet och som jag inte förstår är att Lage Rahm
              och Miljöpartiet inte har ett enda konkret förslag om hur man
              ska skydda upphovsrätten utan enbart inriktar sig på de problem
              som finns. Jag säger inte att det inte kommer att bli svåra avvägningar
              som domstolarna måste göra. Det är därför vi måste ha en utvärdering
              för att se hur det kommer att utvecklas. Det är jätteviktigt.
            </seg>
            <seg n="f3686afd">
              Jag säger inte heller att det inte finns integritetsaspekter,
              för det gör det. Det är därför vi måste ha en bra utvärdering
              och följa detta mycket noga. Vi har försökt precisera vad vi vill
              se och inte vill se. Men att inte vara beredd att göra något är
              dessvärre ganska allvarligt.
            </seg>
            <seg n="6ad20f78">
              Man kan fundera över: Finns det något svar från dem som är mot
              förslaget till alla dem som inte kommer att få betalt för sitt
              arbete? Om en film läggs ut illegalt dagen före premiären är det
              inte bara 25 skådespelare som får problem med att få sin lön.
              Det är hundratals människor som sysslar med film. Har ni sett
              listorna på vilka som arbetar med en film? De kan inte heller
              få betalt. Det handlar ofta om 5060 miljoner kronor för att göra
              en enda film, och så är jobbet förstört innan den ens har presenterats.
              Det är allvarligt, men där får vi inga svar. Vi vill åtminstone
              göra något.
            </seg>
          </u>
          <note type="speaker" n="9af257b0">
            Anf. 18 KENT PERSSON (v) replik:
          </note>
          <u who="kent_persson_558c98" xml:id="i-5c39c92f71efa1f9-1" n="09582f7b">
            <seg n="df067804">
              Herr talman! Av den här diskussionen kan man få för sig att det
              inte finns någon lagstiftning som reglerar upphovsrättsfrågorna
              i dag, men det gör det. Skillnaden är att det här förslaget går
              från en straffrättslig lagstiftning, som det är i dag, till en
              civilrättslig.
            </seg>
            <seg n="dac96052">
              Jag förstår inte varför man inte kan förstärka polisens möjligheter
              att agera när det gäller upphovsrättsinnehavares rättigheter om
              det har begåtts brott enligt upphovsrättslagen.
            </seg>
            <seg n="00702094">
              Beatrice Ask sade att det för att få ut uppgifter från en domstol
              krävs att en stor omfattning av intrång har skett. Men i förslaget
              står det att det är fråga om intrång av viss omfattning. Det är
              en väldigt stor skillnad på viss omfattning och stor omfattning.
              Frågan är vad som gäller egentligen. Eftersom det i förslaget
              står viss omfattning skulle jag önska att Beatrice Ask kunde förklara
              för mig vad viss omfattning är. Är det två, fyra eller tusen nedladdningar
              det handlar om? Det här gör att hela den här frågan blir väldigt
              osäker. Regeringen bör vara tydlig här och ha en åsikt om vad
              det här innebär.
            </seg>
          </u>
          <note type="speaker" n="6bb3dab3">
            Anf. 19 Justitieminister BEATRICE ASK (m) replik:
          </note>
          <u who="beatrice_ask_minister_2006" xml:id="i-48f52edab11b4a18-3" n="52a32dee">
            <seg n="e4371f98">
              Herr talman! Det finns redan en lagstiftning, säger Kent Persson.
              Det är alldeles sant att det finns en lagstiftning. Problemet
              är att om man inte vet vem man ska adressera blir det väldigt
              svårt att hantera det hela. Faktum är att vid illegal nedladdning
              måste man få reda på identiteten på en IP-adress, i vart fall
              om man vill öppna möjligheterna för ett civilrättsligt förfarande,
              vilket vi tycker är rimligt. Det ökar naturligtvis skyddet för
              den som har en upphovsrätt.
            </seg>
            <seg n="d149d9ca">
              Det är klart att vi har en lagstiftning, men den är inte så bra
              som det skulle krävas. Därför har det krävts från Europahåll att
              Sverige ska skärpa regelverket genom det här direktivet. Som jag
              sade tidigare behöver vi inte göra exakt så här, men då måste
              vi göra något annat som är minst lika bra. Vi har en skyldighet
              att bättre hävda upphovsrätten på Internet, och det är viktigt.
            </seg>
            <seg n="05520ae1">
              Sedan var det frågan om detta med stor omfattning och viss omfattning.
              Jag är inte jurist. Vi skriver att det inte handlar om enstaka
              tillfällen, men rent tekniskt måste man granska de enskilda nedladdningstillfällena.
              Men det är helt korrekt att det står viss omfattning. Och det
              betyder, om jag har förstått juristerna rätt, att man tänker sig
              en viss volym. Men när det gäller den exakta omfattningen vill
              man att det ska arbetas fram en praxis, så jag kan inte svara
              på hur många nedladdningar det handlar om.
            </seg>
            <seg n="56f0fbbb">
              För mig är det ganska uppenbart att vi i skrivningarna inte talar
              om någon som har laddat ned några låtar för att lyssna på dem.
              Men det är klart att om man har laddat ned alla verk som har gjorts
              i Sverige under ett år börjar man gå långt över gränsen för vad
              som är rimligt. Det är alltså en prövning som måste göras.
            </seg>
            <seg n="e0f70601">
              Domstolarna har fått ett beställt arbete, helt sant. Men jag
              har stort förtroende för domstolarna, och det borde vi alla ha
              i den här församlingen.
            </seg>
          </u>
          <note type="speaker" n="51358f44">
            Anf. 20 KENT PERSSON (v) replik:
          </note>
          <u who="kent_persson_558c98" xml:id="i-5c39c92f71efa1f9-2" n="09582f7b">
            <seg n="7cca8ffb">
              Herr talman! Varför då inte ge polisen samma rättigheter och
              möjligheter som man gör när man lämnar över det här till civilrättslig
              prövning? Här ändras faktiskt bevisgraden till att gälla sannolika
              skäl. Man kan ge polisen samma möjligheter. De har i dag svårare
              att få ut IP-adresser än vad fallet skulle bli om den här propositionen
              går igenom.
            </seg>
            <seg n="4828ec52">
              När det handlar om viss omfattning eller stor omfattning kan
              jag konstatera att regeringen egentligen inte har någon linje
              utan låter domstolen fastställa praxis.
            </seg>
            <seg n="cbcba190">
              Men det här bygger också lite grann på vad som står när det gäller
              vinst. Ersättningens storlek ska ju bestämmas utifrån utebliven
              vinst, skada på verkets anseende, ideell skada och upphovsmannens
              eller upphovsrättsinnehavarens intresse av att intrång inte begås.
              Det är det som ska ligga till grund för en bedömning av ersättningens
              storlek. Vi har sett och har facit från hur det ser ut utomlands
              när en rättighetsinnehavare kräver skadestånd av enskilda personer.
              Det är oerhört höga belopp som krävs. Det kommer givetvis att
              bli fallet även här i Sverige. När Beatrice Ask säger att skadeståndet
              kommer att vara proportionerligt, är det inte riktigt sant om
              vi tittar på det facit vi har. Här är det givetvis upp till upphovsrättsinnehavaren
              att kräva skadestånd, och svaranden måste bevisa sin oskuld.
            </seg>
          </u>
          <note type="speaker" n="e84f59c8">
            Anf. 21 Justitieminister BEATRICE ASK (m) replik:
          </note>
          <u who="beatrice_ask_minister_2006" xml:id="i-48f52edab11b4a18-4" n="52a32dee">
            <seg n="ad1ecb1e">
              Herr talman! Varför inte ge polisen samma rättigheter, eller
              varför inte använda sig av polisspåret, som Vänsterpartiet tycker.
              När det gäller immaterialrätt i övrigt har vi väldigt goda erfarenheter
              av att också kunna använda den civilrättsliga vägen. Vi tycker
              att det finns anledning att göra det också på det här området.
            </seg>
            <seg n="5b767e03">
              När det sedan gäller skadeståndens storlek och hur det ser ut
              utomlands pekas det ofta i debatten på olika exempel. Först och
              främst ska man då ha klart för sig att i Sverige har vi inte en
              amerikansk, brittisk eller dansk tradition vad gäller skadestånd;
              vi har en svensk. Sverige ligger väldigt lågt vid en jämförelse
              av skadeståndens storlek. Det finns ganska noggrant beskrivet
              vilka grundprinciper som vi tycker ska gälla för att bedöma skadeståndets
              storlek, och jag utgår från att de är rimliga.
            </seg>
            <seg n="8ae4efa1">
              Det är också så att reglerna i det här förslaget naturligtvis
              har utformats utifrån erfarenheter på andra håll. Jag tror, men
              är inte tvärsäker just nu, att just i Danmark var man tvingad
              att gå in och göra en del justeringar därför att man hade sett
              effekter som man inte ville se. Det är sådant som vi redan har
              på plats i det här förslaget.
            </seg>
            <seg n="bbf81dc2">
              Dessutom har vi i våra skrivningar om utvärdering, som utskottet
              har förstärkt, tillfört bland annat ett uppdrag att särskilt titta
              på hur detta kommer att utvecklas och se ut, av just det skälet
              att vi inte vill ha de orimliga nivåerna på skadestånd som gör
              att folk får gå från hus och hem. Vi vill ha lite mer ordning
              och reda.
            </seg>
            <seg n="e46f1059">
              Vi kommer att följa det här väldigt noga. Och utvärderingen kommer
              att börja i princip samtidigt som lagen träder i kraft, så det
              är i god paritet med de erfarenheter som dras. Men jag är inte
              bekymrad över att detta ska leda till en orimlig utveckling. Det
              är i vart fall inte ambitionen.
            </seg>
          </u>
          <note type="speaker" n="caa2ab77">
            Anf. 22 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-1" n="01efb1bd">
            <seg n="5ad2d389">
              Herr talman! Som jag tidigare beskrivit finns det ett antal frågor
              och farhågor kring denna lag som vi är ganska bekymrade över.
              Vi tycker att det är bra att regeringen ska utreda detta och att
              näringsutskottet då får en uppföljning, men vi tycker inte att
              det räcker. Det är därför vi har föreslagit en upphovsrättskommission
              som ska ha ett brett uppdrag inte bara när det gäller just den
              här lagen utan om upphovsrätten allmänt att se till att lagen
              anpassas, som vi menar, till tiden och inte bara i tekniskt hänseende.
              Det här är vi inte ensamma om. Även borgerliga ledamöter har framfört
              att det här är nödvändigt.
            </seg>
            <seg n="65707270">
              Min fråga till justitieministern är: Anser inte justitieministern
              att det är viktigt att vi har en upphovsrättskommission som är
              fristående från regeringen och som får ett mycket bredare uppdrag
              än vad som är fallet när det gäller regeringens egen utredning?
            </seg>
          </u>
          <note type="speaker" n="dfe6ee88">
            Anf. 23 Justitieminister BEATRICE ASK (m) replik:
          </note>
          <u who="beatrice_ask_minister_2006" xml:id="i-48f52edab11b4a18-5" n="52a32dee">
            <seg n="1c73b4d8">
              Herr talman! Jag sade att jag har noterat att det finns förslag.
              Nu tillsätter vi en utredning med en oberoende utredare som ska
              titta på detta omedelbart. Då får vi ett bra underlag för att
              se om vi ska göra mer. Kommissioner låter bra, men det kan man
              ha i alla sammanhang. I allmänhet händer det inte särskilt mycket
              utan ett preciserat uppdrag.
            </seg>
            <seg n="4b81d4a8">
              Det finns anledning att vara öppen för frågan, men jag vill se
              resultatet av en utvärdering först. Ska det vara meningsfullt
              med kommissioner ska man ha ett tydligt och genomarbetat direktiv
              som står på fast grund. Det kan vi få om vi har en bra utvärdering
              som följer detta.
            </seg>
            <seg n="9d4e8357">
              Jag är inte säker på att vi behöver ha en stor historia för detta;
              det skulle inte lösa så mycket. Jag har dock respekt för synpunkten
              som handlar om att följa utvecklingen på detta område. Det kommer
              att dyka upp nya frågor framöver, för sådan är den tekniska utvecklingen
              och kreativiteten på detta område.
            </seg>
          </u>
          <note type="speaker" n="3d19ea39">
            Anf. 24 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-2" n="01efb1bd">
            <seg n="740879f6">
              Herr talman! Det är tråkigt att justitieministern inte vill inse
              att denna fråga är mycket bredare. Vi har pekat på det, men det
              finns också, som jag sade tidigare, en borgerlig ledamot som har
              lyft upp frågan i ett mycket bredare perspektiv eftersom upphovsrätten
              är föränderlig. Det borde man inse också i riksdagen och regeringen.
            </seg>
            <seg n="3cd7eb78">
              En kommission, som inte skulle vara den tidsbegränsade utredning
              som regeringen föreslår, skulle på ett fristående sätt kunna granska
              upphovsrätten ur ett mycket bredare perspektiv och ha ett vittomfattande
              uppdrag.
            </seg>
            <seg n="13c6b947">
              Om riksdagen röstar för detta jag inser att flera borgerliga
              ledamöter tycker att det är viktigt ger riksdagen regeringen detta
              till känna. Då får regeringen återkomma med hur uppdraget ska
              preciseras och hur kommissionen ska se ut. Vi tycker att det är
              en viktig fråga.
            </seg>
            <seg n="f913bc78">
              Regeringen har nu chansen att visa lite ödmjukhet i de frågor
              som handlar om integritet och upphovsrätt och möta den oro och
              misstro som finns mot denna lagstiftning och inte minst den misstro
              som finns mot regeringen efter sjabblet med FRA-lagen.
            </seg>
          </u>
          <note type="speaker" n="07d4119f">
            Anf. 25 Justitieminister BEATRICE ASK (m) replik:
          </note>
          <u who="beatrice_ask_minister_2006" xml:id="i-48f52edab11b4a18-6" n="52a32dee">
            <seg n="aaa7d382">
              Herr talman! Jag tror säkert att oppositionen tycker att det
              är tråkigt att regeringen inte tycker likadant som de.
            </seg>
            <seg n="55e37fe1">
              Det finns stor respekt för de aspekter och argument som framförs
              men inte just för detta förslag. Man ska ha klart för sig att
              kommissioner kostar pengar, precis som nya myndigheter och utvärderingar.
              Jag tror att en oberoende utvärdering av det slag som utskottsmajoriteten
              preciserar är en rimlig nivå och en bra sak att sätta i gång direkt.
              Skulle man välja den socialdemokratiska modellen skulle man förmodligen
              komma mycket senare i arbete, vilket inte är nödvändigt.
            </seg>
            <seg n="cd4aa241">
              Vi har ett bra förslag som tar sig an de farhågor och den oro
              som finns. I framtiden behöver säkert mer göras i dessa frågor
              generellt och för upphovsrätten i vid mening. Precis som Eva-Lena
              Jansson sade är det en mycket vidare fråga. Vi har inte berört
              mönsterskydd och sådana saker, men för svensk industri och svenskt
              näringsliv är problemen stora. Vi talar oftast om musik eller
              film som laddas ned, men tänk på dem som har suttit i flera år
              och konstruerat något tekniskt och så stjäls programidén fullständigt!
              Eller tänk om man har jobbat fram ett dataspel som kan vara hur
              komplicerat som helst och får hela jobbet utauktionerat! Det är
              förfärligt.
            </seg>
            <seg n="baa1ec6c">
              Det finns alltså många frågor här. Jag har respekt för det, men
              utskottets betänkande och förslag räcker för att svara mot de
              frågor som är aktuella i dag.
            </seg>
          </u>
          <note type="speaker" n="df4f3e3e">
            Anf. 26 KARIN PILSÄTER (fp):
          </note>
          <u who="karin_pilsater_c57dc7" xml:id="i-136474a5eb7a9f19-0" n="e73235d1">
            <seg n="33b170d9">
              Herr talman! Jag vill börja med att tacka hela näringsutskottet
              för en bra och konstruktiv process som vi har haft i arbetet med
              att bearbeta regeringens proposition till det lagförslag med kompletteringar
              som nu föreligger. Vi har haft många intressanta meningsutbyten
              som har inneburit att förslag på vissa punkter har förtydligats
              och att argumenten har vägts mot varandra. Sammantaget anser jag
              att utskottets förslag till riksdagsbeslut till ny lagstiftning
              med alla de förarbeten som finns i propositionen och i utskottstexten
              som ska ligga som underlag för hur domstolarna ska behandla lagstiftningen
              är väl avvägt mellan de olika intressen och aspekter som man måste
              se till i detta sammanhang.
            </seg>
            <seg n="961c26a6">
              Herr talman! Kreativitet är en viktig del av den svenska ekonomin.
              Ibland är vi dessutom lite kreativa även här i huset. Det är inte
              så enkelt att kvantifiera i pengar hur viktiga de kreativa processerna
              är i förhållande till andra processer, men de är helt klart mycket
              viktiga. Det är ingen avgörande skillnad mellan den som tar fram
              en bra tjänst i en mobiltelefon eller den musiker som gör en bra
              låt som människor uppskattar. Det handlar därför i många stycken
              om vilka villkor vi skapar för att dessa vårt samhälles hjältar
              ska kunna leva på det de gör och ha drivkraften, eftersom vinsterna
              från det kreativa arbetet till absolut övervägande del tillfaller
              konsumenterna i samhället. För att dessa välfärdsvinster ska uppstå
              måste det dock också finnas ekonomiska möjligheter för skaparna.
            </seg>
            <seg n="a3312bef">
              En helt vanlig vardag ägnar de som har en tidning kanske en halvtimme
              åt att läsa den. Vi ägnar oss åt tv-tittande, lyssnar på radio,
              läser böcker och spelar dataspel. Nästan alla använder sig av
              Internet i någon form. Vi går på bio. Allt detta handlar om upphovsrätt
              och att ta del av kreativa prestationer som någon annan har stått
              för. Ibland gör vi det gratis i form av att vi skickar en insändare
              till en tidning eller lägger upp något på en blogg.
            </seg>
            <seg n="9bcf7bcb">
              Många av dessa kreativa prestationer kräver dock att man kan
              göra det yrkesmässigt och att man när man tar stora risker och
              lägger ned mycket tid kan få lite mer än en vanlig timlön den
              gången man lyckas. Det skiljer inte de kreativa näringarna från
              några andra näringar. Den som lägger ned mycket tid, tar stora
              risker och lyckas omsätta en genial idé i något som andra människor
              uppskattar måste kunna få betalt på något sätt.
            </seg>
            <seg n="329dcbd6">
              Kreativitetens marknad innebär att upphovsrätten skapar förutsättningar
              för handel med dessa produkter och tjänster och skapar affärsmöjligheter.
              Poängen med upphovsrätten är att den stimulerar både utveckling
              och försäljning, det vill säga spridning. Det är bara om man sprider
              något man har gjort som andra människor får nytta av det. Det
              är ingen skillnad om man uppfinner en skruvmejsel eller skriver
              en bra låt. Det är först när det finns ekonomiska incitament med
              som det på bred front blir en spridning.
            </seg>
            <seg n="9405de17">
              Vi ska vara glada att den som kom på skiftnyckeln valde att sprida
              det till andra precis som att den som kom på att man kunde lägga
              möbler i platta paket valde att sprida det till andra och att
              den som kom på att man kunde göra billiga märkesjeans för fattiga
              måndagar valde att göra det. Vi ska vara glada för det, eftersom
              vi andra tjänar så mycket mer än vad de någonsin har tjänat.
            </seg>
            <seg n="f5b67938">
              Det finns överväldigande belägg för att piratkopiering minskar
              de legala alternativen till spridning. Vi vet alla att en ersättningsfri
              modell kan vara bra ibland. Det kan finnas andra sätt att finansiera
              det. Man måste dock kunna förena det med en modell där man faktiskt
              får betalt för prestationen. Det kan inte vara upp till kunden
              att bestämma om man ska betala eller inte lika lite som det kan
              vara upp till kunden att bestämma om man ska betala för sitt platta
              paket.
            </seg>
            <seg n="27a77c80">
              Vilka är alternativen, kan man undra. Det är ändå grundfrågan.
              Ett sätt skulle naturligtvis kunna vara att ha offentliga subventioner
              eller betalningar till dem som skapar. Jag tror att det, milt
              uttryckt, skulle leda till en viss ineffektivitet och en minskad
              kreativitet. Vem ska bestämma vad som ska betalas och hur mycket?
            </seg>
            <seg n="bb38dc69">
              Man kan ha reklamfinansiering. Det kan dock vara förknippat med
              en rätt negativ nytta i många sammanhang. Jag tror inte att så
              många vill ha reklamfinansierade ordbehandlingsprogram eller reklampauser
              i musik. Hur finansierar man för övrigt en lärobok i forngrekiska
              med affischer och T-shirtar?
            </seg>
            <seg n="8c5193c3">
              Självklart är det så att de som skapar dessa produkter och vill
              ha betalt för dem också har ett stort ansvar för att se till att
              det blir bra affärsmodeller och skäliga priser. En del av dagens
              situation är förstås att många upplever att det inte är skäligt
              eller känns rimligt att betala 200 kronor för en plastbit med
              musik. Många upplever att en plastbit inte kan vara värd så många
              kronor. Det är den inte heller, utan det är musiken. Konkurrensen
              från den otillåtna spridningen blir då helt förödande.
            </seg>
            <seg n="0f33c7ba">
              Det måste alltså växa fram många fler legala alternativ. Om man
              inte på något sätt kan sätta in sanktioner mot de illegala blir
              framväxten helt klart hämmad.
            </seg>
            <seg n="30082a96">
              För Sverige finns det en enorm framtidspotential i takt med den
              stigande levnadsstandarden, precis som vi har en historia av framgång
              med kreativa produkter och tjänster. I det här sammanhanget pratar
              vi nästan enbart om de tjänster och produkter som vi som privatpersoner
              använder oss av på vår fritid.
            </seg>
            <seg n="1571ba5f">
              Upphovsrätten är inte den enda rätt vi pratar om här. Immaterialrätten
              som helhet handlar ju om så mycket annat. Det måste sättas in
              i ett större sammanhang. Det är varumärkesrätt, patenträtt, mönsterskydd,
              firmarätt, kretsmönsterlag för halvledarprodukter något som jag
              tror att de flesta av oss knappt vet vad det är, men det är ganska
              essentiellt i det här sammanhanget växtförädlarrätt och så vidare.
            </seg>
            <seg n="166fb833">
              Utan ett samlat civilrättsligt sanktionssystem för de här rättigheterna
              har de inget värde. Det är fundamentalt i en fungerande marknadsekonomi
              att ett legalt rättighetssystem kan upprätthållas. Det är verkligen
              grundläggande politik. Det är liksom nattväktarstatens uppgift
              det mest grundläggande att legala rättigheter måste kunna upprätthållas,
              annars har de inget värde.
            </seg>
            <seg n="1cad8ffd">
              Det vanligaste på immaterialrättens område är, som vi har hört,
              att man i första hand använder civilrättsliga åtgärder för att
              erhålla ersättning, inte andra rättsliga åtgärder för att utdöma
              straff. Vi vet från andra områden att skadeståndsprocesser kan
              vara ett ganska effektivt komplement, till exempel när det gäller
              konkurrensrätt.
            </seg>
            <seg n="81d134eb">
              Det lagstiftningspaket det är verkligen ett paket vi pratar om
              här i dag handlar om att implementera EG-direktivet och på varje
              punkt jämföra det med befintlig svensk lagstiftning på alla dessa
              områden. Där den svenska lagstiftningen har haft luckor kommer
              vi med ny lagstiftning. De andra punkterna betar man av och konstaterar
              att den svenska lagstiftningen redan stämmer med direktivets idé.
            </seg>
            <seg n="c8754d99">
              Genom den fantastiska tekniska utvecklingen har möjligheter som
              ingen av oss kunde drömma om redan uppnåtts. I morgon och i övermorgon
              kommer det att finnas helt nya saker som vi i dag inte kan klura
              ut. Lagar, rutiner och hantering måste hela tiden anpassas till
              den nya miljön. Det är en sådan anpassning som finns i det här
              lagförslaget, att man i domstol ska kunna besluta att abonnenten
              bakom en IP-adress kan lämnas ut för att man ska kunna gå vidare
              i processen. Det är först då rättighetsinnehavaren får en motpart
              med ett namn, inte bara ett nummer, att jobba vidare med. Det
              är bildligt talat ett sätt att be om legitimation. Det betyder
              ju inte att den person som har tecknat avtal för abonnemanget
              automatiskt är den som har utfört intrånget.
            </seg>
            <seg n="95c7e064">
              Det är en mycket stor majoritet av fem partier som står bakom
              det här förslaget. I propositionen föreslås att beviskraven för
              att få byta nummer mot namn på abonnenten ska vara sannolika skäl.
              Det är juristspråk för den högsta grad av misstanke som man kan
              ha i svensk rätt, utan att rätten har fastställt att ett intrång
              verkligen har begåtts. Det i sin tur innebär ju i ett rättssamhälle
              att man faktiskt kan höra vederbörande, något som man inte kan
              göra förrän man vet vem man ska höra. Det blir ett slags cirkelresonemang
              att kräva att det ska vara högre beviskrav. Det är mer rättssäkert
              att säga att man ska använda sig av sannolika skäl för att sedan
              kunna gå vidare.
            </seg>
            <seg n="4c6aaf56">
              Det förslås också att intrånget ska ha viss omfattning. Det går
              naturligtvis inte att fastställa i lag. Det kan ju vara så otroligt
              många olika kombinationer av förutsättningar. Det sägs helt klart
              att det enligt svensk rättspraxis ska vara en proportionalitet,
              en balans, mellan intresset för rättighetsinnehavaren och integriteten
              hos den det berör.
            </seg>
            <seg n="b6934ccf">
              Herr talman! Det finns några punkter som jag är lite förvånad
              över när det gäller Socialdemokraterna och deras reservationer.
              Först ställer man sig bakom lagstiftningen, men sedan vill man
              uppdra åt regeringen att utreda vidare ett antal punkter som vi
              i utskottets betänkandetext ganska tydligt bemöter med att det
              strider mot svensk rättspraxis, att det strider mot den allmänna
              rättsordningen att var och en ska ha rätt att föra sin egen talan
              i domstol och inte behöva gå via ombud, att bevisvärderingen regleras
              i rättegångsbalken om fri bevisföring och fri bevisvärdering,
              att rätten efter samvetsgrann prövning av allt som förekommit
              ska avgöra vad som är bevisat och att man vill uppdra åt regeringen
              att försöka skapa någon sorts Kinderägg av att man ska ha krav
              på en gemensam branschorganisation utan att det strider mot att
              var och en enligt svensk rättsordning ska ha rätt att föra sin
              egen talan.
            </seg>
            <seg n="8cefd4c1">
              Herr talman! Det finns många frågor som man skulle kunna diskutera
              i det här sammanhanget, men för tillfället nöjer jag mig med att
              yrka bifall till förslagen i utskottets betänkande och avslag
              på reservationerna.
            </seg>
          </u>
          <note type="speaker" n="d191a728">
            Anf. 27 KENT PERSSON (v) replik:
          </note>
          <u who="kent_persson_558c98" xml:id="i-5c39c92f71efa1f9-3" n="09582f7b">
            <seg n="70228d0a">
              Herr talman! Jag hade inte tänkt begära replik, men jag gjorde
              det på grund av att jag gjorde ett felyrkande. Jag ska givetvis
              inte yrka bifall till reservation 2, som jag gjorde, utan reservation
              3. De reservationer som jag yrkar bifall till är alltså 1, 3 och
              8.
            </seg>
            <seg n="c5f561c8">
              När jag nu ändå är här får jag väl ställa en fråga till Karin
              Pilsäter.
            </seg>
            <seg n="5e4c010c">
              Regeringen tänker ju följa den här utvecklingen väldigt noga
              och omedelbart inleda en utvärdering av hur den nya lagstiftningen
              påverkar rättighetshavare, Internetleverantörer och konsumenter.
              Näringsutskottet har också sagt att det är väldigt viktigt att
              det sker. Samtidigt säger ni att propositionen är rättssäker,
              väl avvägd och tar hänsyn till den personliga integriteten.
            </seg>
            <seg n="ecf55958">
              Då undrar jag: Varför ska man tillsätta en omedelbar utredning
              som följer hela arbetet med propositionen om lagförslaget är så
              bra som förespeglas i debatten?
            </seg>
          </u>
          <note type="speaker" n="3beeb2b2">
            Anf. 28 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-136474a5eb7a9f19-1" n="e73235d1">
            <seg n="39be6e74">
              Herr talman! Innan någonting har börjat verka kan man inte veta
              hur det blir efteråt. Man kan bara göra en förhandsbedömning,
              och vår bedömning är att förslagen är en lagom bra balans mellan
              integritetshänsyn och hänsyn till att rättighetsinnehavares rättigheter
              ska kunna hävdas.
            </seg>
            <seg n="5e518faa">
              Vi kan ju inte veta att det är så förrän historien ger oss svaret.
              Så är det naturligtvis även när det gäller all annan lagstiftning.
              I Sverige och i många andra länder finns det en stor oro för att
              man har gjort den här avvägningen på ett felaktigt sätt eller
              att det ska få konsekvenser som man inte önskar. Det finns en
              oro för att det här inte är tillräckligt skarpa förslag inte bara
              hos den del av allmänheten som ägnar sig åt att på ett eller annat
              sätt utföra saker på Internet, medvetet eller omedvetet, utan
              också hos dem som skriver musik, skapar filmer, designar jeans
              och så vidare.
            </seg>
            <seg n="4106f350">
              Det finns en oro för att rättighetsinnehavare, mer än vad man
              kan tycka är lämpligt, ska sända ut kravbrev som man inte vet
              hur de ska hanteras till privatpersoner. Det tycker jag är ett
              viktigt skäl för att omedelbart sätta i gång detta och visa att
              vi tar det på allvar. Vi gör inte bara en förhandsbedömning av
              att det är en bra avvägning, utan vi tänker från dag ett se till
              att tillämpningen blir en sådan bra avvägning. Om det visar sig
              att redskapen inte är rätt utformade måste man ganska snabbt kunna
              komma med kompletterande förändringar.
            </seg>
          </u>
          <note type="speaker" n="93a8dd08">
            Anf. 29 KENT PERSSON (v) replik:
          </note>
          <u who="kent_persson_558c98" xml:id="i-5c39c92f71efa1f9-4" n="09582f7b">
            <seg n="02d24ef7">
              Herr talman! Poängen med att riksdagen fattar beslut om lagstiftning
              är att lagstiftaren på sitt bord ska ha ett förslag som är rättssäkert,
              förutsebart och som allmänt accepterats i samhället. Det borde
              vara grunden. I det här fallet är det ju inte så.
            </seg>
            <seg n="e064dc04">
              Om det vore så skulle man inte heller behöva diskutera i termer
              av att detta kanske inte är så bra. Rättighetsinnehavarens intresse
              kanske inte har tillräckligt starkt skydd i förslaget eller, för
              den delen, skyddet för den som har gjort ett intrång; det kanske
              får konsekvenser som är orimliga.
            </seg>
            <seg n="89370202">
              Det finns facit. Vi kan titta på vad som händer i andra länder.
              Vi kan inte enbart hänvisa till att vi inte har samma rättstradition
              i Sverige. Här handlar det om hur branschen och intresseorganisationerna
              agerar för att hävda sin rätt. Om man tittar i propositionen ser
              man att de krav som ställs på hur ett skadestånd ska utdömas består
              av en omfattande uppräkning av vad som ska ingå. Det är inte bara
              utebliven vinst utan även skada på anseende och så vidare som
              tas upp. Det gör att processen blir oerhört rättsosäker; åtminstone
              är risken stor att den blir det.
            </seg>
            <seg n="b128b1fb">
              Det jag har argumenterat för i mina inlägg är att regeringen
              i propositionen på ett bättre sätt borde ha tagit hänsyn till
              kritiken och kommit med ett rättssäkert förslag som även tagit
              hänsyn till den personliga integriteten, vilket alltså inte är
              fallet nu.
            </seg>
          </u>
          <note type="speaker" n="af8196da">
            Anf. 30 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-136474a5eb7a9f19-2" n="e73235d1">
            <seg n="7a93ca80">
              Fru talman! Man kan vända på steken och säga att eftersom det
              handlar om en balans mellan olika typer av intressen, och om de
              som definierar sig själva som endera av dessa intressen upplever
              att lagstiftningen inte tillräckligt väl tillgodoser deras intressen,
              kanske man ska se det som ett tecken på att balansen trots allt
              är rätt väl avvägd. Men det kan man inte veta förrän man fullt
              ut ser den tillämpning som sker i domstolarna och hur detta hanteras
              i övrigt. Självklart är det den svenska lagstiftningen i den svenska
              kontexten som ska utvärderas.
            </seg>
            <seg n="4cfca85f">
              Det faktum att vi omedelbart inleder utvärderingen och nu har
              denna diskussion innebär att den som skickar ett ohemult kravbrev,
              utifrån att man fått ut en IP-adressabonnent, i stället för att
              skicka ett varningsbrev eller, i förekommande fall, fortsätta
              en rättslig process kommer att vara medveten om att man därmed
              undergräver hela systemet. Det tycker jag är bra, för så ska det
              vara.
            </seg>
            <seg n="84654dbc">
              När det gäller att hitta balansen innebär de punkter som ni,
              Kent Persson, antyder utan att komma med några konkreta förslag
              på hur det i stället skulle gå till att man för varje steg man
              hävdar rätten att kunna tillgodogöra sig upphovsrättsskyddat material
              minskar rättighetsinnehavarnas möjlighet att hävda sina intressen.
              Till dess att ni kommer med någon typ av konkreta förslag på hur
              man ska göra i stället känns det som om ni i viss mån famlar i
              blindo, alternativt bara vill skjuta saken framför er. Det tycker
              jag inte känns som ett alternativ i dagsläget, speciellt inte
              om jag ska vara lite formalistisk och konstatera att direktivet
              skulle ha varit infört för tre år sedan.
            </seg>
          </u>
          <note type="speaker" n="a59e352e">
            Anf. 31 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-3" n="01efb1bd">
            <seg n="162e73fa">
              Fru talman! Jag skulle vilja ställa en fråga om vårt förslag
              på en upphovsrättskommission.
            </seg>
            <seg n="0e804936">
              Regeringens utredning tillsätts ju av regeringen och får direktiv
              av regeringen. Den upphovsrättskommission som vi har föreslagit
              skulle ha ett mycket bredare uppdrag utifrån att vi ser att upphovsrätten
              är föränderlig över tid.
            </seg>
            <seg n="9a586e28">
              Det har framförts farhågor om lagstiftningen, vilket vi pekat
              på. Det har kommit kritik från PTS, och Datainspektionen har haft
              synpunkter. Vi menar att en fristående kommission, med ett mycket
              bredare och mer långsiktigt uppdrag än det som en tidsbegränsad
              utredning har, är viktig.
            </seg>
            <seg n="cad8c2bf">
              Jag skulle gärna vilja veta varför den borgerliga majoriteten
              tycker att just frågan om en upphovsrättskommission inte är så
              viktig. Det finns en motion från en borgerlig ledamot där det
              tas upp frågor bland annat om vad som ska vara av allmänt intresse
              och inte får skyddas av upphovsrättsbarriärer. Det finns i dag
              undantag till exempel för bibliotek. Vi säger att det ska finnas
              undantag vad gäller upphovsrätten även för människor med funktionshinder.
              Den ska tillgängliggöras på ett annat sätt.
            </seg>
            <seg n="675305ee">
              Vi ser att det finns begränsningar. Vi vet att fakta och information
              som samlas in på EU-nivå ska vara tillgängligt för alla medborgare
              i EU, men samtidigt vet vi att det begränsas av upphovsrätten
              och tillgängliggörs alltså inte. Det visar att det finns problem
              med dagens upphovsrättslagstiftning både i Sverige och på EU-nivå.
            </seg>
            <seg n="44c0d4ce">
              Därför skulle jag vilja veta, fru talman, varför Karin Pilsäter
              och den borgerliga majoriteten motsätter sig en upphovsrättskommission
              med ett bredare uppdrag.
            </seg>
          </u>
          <note type="speaker" n="c2cff28f">
            Anf. 32 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-136474a5eb7a9f19-3" n="e73235d1">
            <seg n="f2ef548f">
              Fru talman! För det första tycker vi att det i detta sammanhang
              känns mest angeläget politik är ju inte bara att vilja, politik
              är också att välja att se till att vi får en tydlig, oberoende
              och snabbt igångsatt utvärdering av hur det nya sanktionspaketet
              faller in i det system för upphovsrätt som i dag inte fungerar
              helt och hållet väl på alla punkter. Att kunna följa den utvecklingen
              tycker vi är det viktigaste, och det kommer att ge oss ett bra
              underlag för att kunna avgöra hur vi sedan går vidare. Det gäller
              både om vi ska göra konkreta förändringar i denna lagstiftning
              eller gå vidare inom andra ramar.
            </seg>
            <seg n="ab5faa04">
              För det andra bedrivs det, som Beatrice Ask sade, ett ganska
              intensivt arbete gentemot de olika branschföreträdarna, men i
              slutändan är det ändå enskilda kulturskapare i någon form och
              enskilda företag om vi bara talar om upphovsrätt som måste hitta
              nya, bättre affärsmodeller, fler erbjudanden, som på ett bra och
              enkelt sätt kan användas. Den tekniska utvecklingen går snabbt
              som vi alla vet, och den går dessutom snabbare än de flesta av
              oss kan hänga med i.
            </seg>
            <seg n="681b2c10">
              För det tredje gäller det frågeställningar om den legala grunden,
              om den ska ändras. Det handlar inte om rättsfrågor bara på EU-nivå
              utan på världsnivå i form av de avtal vi tecknar inom ramen för
              WTO. Det är alltså inte alldeles enkelt att sätta sig i sin kammare
              i Sverige och fundera på hur det ska gå till.
            </seg>
            <seg n="f2f3fc6d">
              Summan av det hela är att jag tror att det finns bättre former
              än att i dag tillsätta en utredning eller kommission eller vad
              vi nu vill kalla det för, något som faller under kommittéförordningen,
              för att gå vidare med detta. Det kanske låter kraftfullt, men
              jag tror inte att det är det kraftfullaste vi kan göra för att
              se till att hänga med i utvecklingen på ett bra sätt.
            </seg>
          </u>
          <note type="speaker" n="2a81f204">
            Anf. 33 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-4" n="01efb1bd">
            <seg n="cde42bd2">
              Fru talman! Jag tyckte att Karin Pilsäter argumenterade alldeles
              utmärkt om en upphovsrättskommission, men hon kom fram till helt
              andra slutsatser än vi.
            </seg>
            <seg n="3e42f1e4">
              Att det tidigare funnit till exempel en IT-kommission med ett
              brett uppdrag att se över utvecklingen talar för en kommission.
              En utredning är kortsiktig, har ett tidsbegränsat uppdrag. Vi
              tycker att det är viktigt med en upphovsrättskommission med ett
              mycket bredare uppdrag. Jag har lite svårt att förstå argumenten
              från den borgerliga majoriteten, varför de motsätter sig en kommission.
              Vi ser farhågorna och problemen med lagen, och vi är bekymrade
              över en hel del frågor. Det borde tala för en kommission. I stället
              argumenterar man emot.
            </seg>
            <seg n="3dff3995">
              Vi har tidigare hört justitieministern säga att det kostar pengar.
              Vi har ett utförsäljningsråd som kostar massor med pengar. Det
              har tillförts 100 miljoner bara för att sälja ut statliga bolag.
              Allt beror naturligtvis på vad man tycker är viktigt.
            </seg>
            <seg n="27ec5018">
              För mig är det en demokratifråga. Det ska finnas information
              tillgänglig som inte begränsas av upphovsrätten. Sedan är det
              viktigt att också upphovsrättslagen finns. Men varför säga nej
              till kommissionen? Jag har svårt att förstå argumenten, fru talman.
            </seg>
          </u>
          <note type="speaker" n="23246c5d">
            Anf. 34 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-136474a5eb7a9f19-4" n="e73235d1">
            <seg n="98347fcd">
              Fru talman! Det här är inte en konkret fråga utan ett retoriskt
              påstående: Med tanke på innehållet i de övriga reservationerna
              från Socialdemokraterna förstår jag att Eva-Lena Jansson väljer
              att helt och hållet fokusera på den här frågan i stället för på
              ändringsförslagen.
            </seg>
            <seg n="39b66fcb">
              Vi har i dag först och främst att fastställa den nya lagen. Den
              viktigaste uppgiften i det här sammanhanget är för riksdagen,
              och även för regeringen, att på kort sikt följa upp lagstiftningen
              och se om den verkligen fungerar i enlighet med våra intentioner.
            </seg>
            <seg n="db6cd7d2">
              Det händer oerhört mycket oerhört snabbt i många parallella processer.
              Jag kan inte riktigt se att Socialdemokraternas förslag att dessa
              processer borde samordnas i någon diffus kommission skulle vara
              det absolut bästa sättet att möta framtiden. Det är mitt svar
              på den frågan.
            </seg>
          </u>
          <note type="speaker" n="bd958df4">
            Anf. 35 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-3" n="4e893360">
            <seg n="f30fd269">
              Fru talman! Jag har några frågor till Karin Pilsäter. Det handlar
              rätt mycket om rättssäkerhet. Jag hoppas att det är okej. Jag
              tycker att det är det stora problemet i dag. Vi sitter här med
              ett förslag till en väldigt rättsosäker lag och verkar komma att
              rösta igenom den i stället för mot den.
            </seg>
            <seg n="cc262969">
              Är det rättssäkert att oskyldiga människor kan utsättas för husrannsakan
              för att någon annan har laddat ned några låtar? Är det en rimlig
              proportion? Är det rättssäkert? Det är intrångsundersökningar
              jag pratar om.
            </seg>
            <seg n="808fc62b">
              Man kan också ifrågasätta det rättssäkra i att en betydligt starkare
              part, till exempel den samlade filmindustrin, får möjlighet att
              stämma enskilda privatpersoner i civilrättsliga rättegångar i
              den här omfattningen och får de verktyg de behöver för att kunna
              skrämma dessa människor.
            </seg>
            <seg n="31fa3964">
              När det gäller straffrätt har människor rätt till försvar. Men
              när det gäller civilrätt får man ordna försvaret bäst man kan.
              Har man till exempel ingen hemförsäkring som täcker rättegångskostnader
              kan man inte räkna med att få dessa täckta över huvud taget om
              man skulle förlora, vilket är risken om man försvarar sig själv.
              Är det en rättssäker stat, där man öppnar upp och uppmanar folk
              att göra den här typen av grejer?
            </seg>
            <seg n="61c72572">
              Jag vill slutligen veta om Karin Pilsäter tror att ingen kommer
              att använda anonymiseringstjänster efter det här. Tror hon inte
              att detta kommer att slå igenom, att det kommer att slå undan
              fötterna på möjligheterna att få tag på dem som fildelar mest
              och att man genom förslaget bara får fast de andra?
            </seg>
          </u>
          <note type="speaker" n="5e2eba4d">
            Anf. 36 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-136474a5eb7a9f19-5" n="e73235d1">
            <seg n="93304a9d">
              Fru talman! Det som ofta benämns husrannsakan, i varje fall av
              motståndarna, är inte husrannsakan, utan något som heter intrångsundersökning,
              en betydligt mildare form av undersökning som utförs av kronofogden.
              Det är ingen möjlighet som införs med den här lagstiftningen.
              Den finns redan i dag och förändras inte på något sätt av den
              lagstiftning som vi i dag föreslår att förändra. Det finns ingen
              förändring när det gäller intrångsundersökningar. Det är inga
              privata aktörer som får möjlighet att göra vare sig intrångsundersökningar
              eller husrannsakan, utan det är domstolen som kan besluta om att
              kronofogden gör det.
            </seg>
            <seg n="165b0e2f">
              I det här sammanhanget kan just en intrångsundersökning vara
              det som avgör att man kan bevisa att det inte var abonnenten utan
              någon som har nästlat sig in på dess privata nätverk. Det gör
              att det här säkert i vissa fall kan vara väldigt betydelsefullt,
              tror jag. Det är omgärdat av ganska strikta regler för när det
              kan vara tänkbart att domstolen ska kunna besluta om en sådan
              här intrångsundersökning.
            </seg>
            <seg n="7b232398">
              Det andra var att det här skulle innebära att en starkare part
              får möjlighet att stämma privatpersoner. Det är samma sak här.
              Det införs inte några möjligheter som inte redan finns i dag att
              stämma privatpersoner på skadestånd. Det är absolut ingenting
              nytt att man, oavsett hur stark eller svag man är, kan stämma
              någon annan på skadestånd. Det som införs här är en möjlighet
              till att man, om domstolen tycker att det är befogat, proportionellt
              och med sannolika skäl visat, kan få namnet på den abonnent det
              gäller.
            </seg>
            <seg n="9d38014d">
              Det är klart att det, precis som du pekar på, finns problem i
              det här sammanhanget. Visst gör det det! Men det är ingenting
              nytt som införs att man ger den här möjligheten.
            </seg>
          </u>
          <note type="speaker" n="46ae5942">
            Anf. 37 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-4" n="4e893360">
            <seg n="81e68970">
              Fru talman! Det är intressant att notera: Först införs det inga
              nya möjligheter, sedan införs det en ny möjlighet. Jag kan konstatera
              att det faktiskt är så att det införs nya möjligheter att stämma
              privatpersoner, precis som jag sade. Det bygger på att man får
              de uppgifter som möjliggör att man vet vem det är man ska stämma.
              Det är väldigt tydligt.
            </seg>
            <seg n="5f8eb8ec">
              Jag har inte heller sagt att det skulle vara privata personer
              som går in. Jag är fullt medveten om att intrångsundersökning
              och husrannsakan inte är samma sak. Däremot är de väldigt lika.
              Det nämns också i propositionen att det närmast är att likna vid
              en husrannsakan. Därför tycker jag att det är rimligt att säga
              det. Då vet folk vad det betyder. Det är rimligt att vi politiker
              berättar vad det är, så att människor förstår.
            </seg>
            <seg n="f1777e73">
              Man kommer att kunna gå in och undersöka rätt många saker och
              kunna komma in och rota i människors privatliv efter att ett väldigt
              ringa brott har begåtts och med en stor osäkerhet om det verkligen
              är den personen. Det är naturligtvis så att om man går in och
              gör en intrångsundersökning hos någon som skulle vara oskyldig
              kanske man har möjlighet att visa att den är oskyldig. Jag säger
              kanske, för det är fortfarande väldigt svårt att bevisa någons
              oskuld. Man kanske får konstatera att man inte hittade tillräckliga
              bevis för att personen var skyldig. Det är väl där man får landa.
              Men då kommer vi till det riktigt stora problemet: En massa människor
              kommer att bli utsatta för den här väldigt integritetskränkande
              åtgärden bara på grund av att någon annan har laddat ned ett väldigt
              ringa brott. Det är inte en rimlig avvägning, och det är inte
              en rättssäker stat som låter människor utsättas för de här ingreppen.
              Det är där vi måste vara tydliga.
            </seg>
          </u>
          <note type="speaker" n="6fc084c2">
            Anf. 38 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-136474a5eb7a9f19-6" n="e73235d1">
            <seg n="1852556e">
              Fru talman! Det är möjligt att jag snubblade på orden. Det införs
              ingen ny möjlighet att stämma privatpersoner. Däremot införs en
              ny möjlighet att få reda på vem det är man kan gå vidare med genom
              att man kan få ut namnet på abonnenten bakom en IP-adress. Om
              jag snubblade på orden i den förra repliken ber jag om ursäkt
              för det. Det är alltså inte några möjligheter. Vi ändrar ingenting
              i vad som är tillåtet eller inte tillåtet. Vi ändrar ingenting
              i grunden i hur skadeståndens storlek ska bedömas. Däremot tillförs
              en liten förändring som kan vara lätt att missförstå om man inte
              jämför den med hur skadeståndsreglerna är formulerade för övriga
              immaterialrättsliga lagar.
            </seg>
            <seg n="149c5085">
              I grunden kokar alltihop ned till att det är en avvägning mellan
              olika intressen. Om det vore så att det bara fanns ett intresse
              skulle det vara lätt. Men det är inte så. Det finns inte bara
              ett intresse, utan det är flera intressen som ska tillgodoses
              här. När det gäller avvägningen mellan intresset av att kunna
              hävda upphovsrätten eller annan immateriell rättighet och rätten
              till personlig integritet måste man hitta en balans.
            </seg>
            <seg n="b183cd4a">
              Jag vill föra det här resonemanget tillbaka till att det inte
              bara handlar om den enskilde rättighetsinnehavare som ansöker
              om att få ut namnet på en abonnent hos domstolen, utan också om
              det allmänna samhällsintresset av att upphovsrätten och andra
              immateriella rättigheter i någon rimlig omfattning kan upprätthållas.
              Det är ett samhällsintresse, ett intresse för oss alla att den
              här kreativa verksamheten finns, att den finns i framtiden och
              att människor är beredda att satsa sitt liv, sitt svett och sina
              idéer på att verka i den. Det är det intresset vi ska väga mot
              det personliga integritetsintresset. Därför måste vi göra det
              på ett så rättssäkert sätt som det bara är möjligt och väga dem
              mot varandra.
            </seg>
          </u>
          <note type="speaker" n="2c338dbe">
            Anf. 39 HANS ROTHENBERG (m):
          </note>
          <u who="hans_rothenberg_57e28c" xml:id="i-d53ae649980a7eb2-0" n="ef57eda8">
            <seg n="35fd60fb">
              Fru talman! Till att börja med vill jag yrka bifall till förslaget
              i utskottets betänkande och därmed avslag på de motioner som har
              väckts i frågan.
            </seg>
            <seg n="c02c72a5">
              Ett samhälle bygger på att människor fungerar tillsammans. Det
              bygger på normer och attityder som skapar regler, både informella
              och formella. Detta ligger till grund för att vi skapar lagar
              för hur vi ska förhålla oss till varandra. Det handlar om att
              i samhället skapa förståelse för vad som är rätt och vad som är
              fel och att kunna skilja på mitt och ditt. Det är väldigt grundläggande.
              Vi ser i de samhällen som inte fungerar så väl att det är de grundläggande
              normerna om vad som är rätt och fel och om att kunna skilja på
              mitt och ditt som inte fungerar. Det här är en av demokratins
              och den civiliserade världens viktigaste hörnstenar. Det handlar
              om respekt.
            </seg>
            <seg n="b538d782">
              Den här debatten följs av många människor framför tv-apparaterna.
              En av dem är Marina. Hon är filmare och har utbildat sig i många
              år för att kunna förverkliga att få arbeta inom sitt stora intresseområde.
            </seg>
            <seg n="c61419c0">
              Marina har idéer. Hon är kreativ. Ett av de tuffa jobben för
              henne framöver blir att hitta finansiärer för att kunna göra de
              filmer som hon drömmer om. Hon drömmer om att kunna göra en långfilm
              och en dag få den där fula baggen i pris, som kvitto på att det
              var något riktigt bra och uppskattat hon gjorde.
            </seg>
            <seg n="71046460">
              Det är inte lätt när det inom filmbranschen just nu finns lika
              många legala som illegala filmkopior i omlopp. De går att tanka
              ned på nätet utan att man behöver betala för dem.
            </seg>
            <seg n="e8eb1868">
              En av dem som följer den här debatten är Isak. Han äger en studio.
              Han möter dagligen unga talanger som skriver låtar och spelar,
              skriver låtar åt andra och artister som spelar annans musik. Isak
              möter den verklighet som är i dag, där flertalet upphovsmän inte
              tjänar några jättesummor. Det är några få procent av de upphovsmän
              som finns i dag som tilldelades Stimpengar, och de fick under
              100 000 kronor det året.
            </seg>
            <seg n="d6140d29">
              Därför är det viktigt för Isak att det finns många lagliga möjligheter
              för människor att kunna ta del av de artisters och kreatörers
              musik som spelas in i hans studio. Det handlar om att stoppa dem
              som fuskar.
            </seg>
            <seg n="edd0d1a1">
              Jenny har studerat ekonomisk historia i många år och forskat
              och dragit på sig mycket studielån. Hon arbetar i dag som lärare
              och skulle någon gång vilja skriva en lärobok. Det är inte så
              att hon inte har blivit kontaktad av förlagen, men hon kommer
              inte att tjäna någonting på detta. Även läromedelsbranschen är
              i dag till stor del söndertrasad. Det finns en svart marknad där
              upphovsrättsskyddat material kopieras, såväl på nätet som i korridorerna
              på högskolor och gymnasier.
            </seg>
            <seg n="3f3973cc">
              Detta urholkar på sikt läromedelsbranschen i Sverige. Det urholkar
              på sikt också möjligheterna för att svenska perspektiv som behöver
              föras in i utbildningen ges den platsen. Svenska universitet är
              i dag på väg att bli mer eller mindre engelskspråkiga. Det är
              utländsk litteratur och ensidigare urval av läromedel.
            </seg>
            <seg n="1d187c07">
              Detta är tre bilder som visar varför det är viktigt att införa
              sanktionsdirektivet i Sverige. Det handlar om att stärka upphovsrätten.
              Det handlar om att få möjligheter att få veta vem som äter gratis.
              Det handlar om möjligheter för dem som skapar och producerar något
              att få betalt, en möjlighet att kunna leva på sitt arbete.
            </seg>
            <seg n="6a6dfc2f">
              Även i den här frågan kommer arbetslinjen in som ett blått och
              orange band i alliansens politik.
            </seg>
            <seg n="d8aba46c">
              De immaterialrättsliga lagarna ger ett skydd mot olika former
              av kopiering eller efterbildning och mot annat obehörigt utnyttjande.
              Det är en viktig del av svensk förmögenhetsrätt. Enligt Europaparlamentet
              och rådets direktiv om säkerställande av skyddet för immateriella
              rättigheter ska medlemsstaterna föreskriva dessa nödvändiga åtgärder,
              vilka förfaranden man ska använda och vilka sanktioner man ska
              för att skydda dessa rättigheter. Alla medlemsstater är skyldiga
              att se till att upphovsrätten har ett effektivt skydd också på
              Internet.
            </seg>
            <seg n="6a64c9da">
              Sverige är sent ute. Det här skulle ha varit infört den 29 april
              för tre år sedan. Vi står här i dag, den 25 februari 2009. Det
              ligger ett ansvar på den dåvarande regeringen för att detta inte
              infördes då. Nu har regeringen tagit ansvar och lägger efter mycket
              diskussioner fram ett förslag det har varit diskussioner både
              internt i partierna och mellan personer med olika ståndpunkter,
              och det har varit en allmän offentlig debatt som till stor del
              uppfyller det som man kan ställa krav på i ett sådant här sanktionsdirektiv.
            </seg>
            <seg n="0b215102">
              Immaterialrättsligt skydd är inte bara att väsentligt kunna främja
              innovation och kreativitet, utan det är också viktigt för att
              öka sysselsättningen och förbättra konkurrenskraften. En fungerande
              upphovsrätt är nödvändig för fortsatt kreativt skapande och kulturskapande.
            </seg>
            <seg n="363ec093">
              Jag tycker att det är bra att Socialdemokraterna stöder den här
              propositionen en eloge för det! Jag tycker däremot att det är
              lite tråkigt att ni inte följer med hela vägen. Ni har ju lagt
              fram en motivreservation. På något vis är ni med men vill ändå
              sitta på läktaren. Det hade varit en styrka om vi i den här kammaren
              faktiskt hade kunnat ha en bredare uppslutning.
            </seg>
            <seg n="c016ce35">
              En av de frågor där vi skiljer oss åt är det som har diskuterats
              tidigare om integritetsombudsmannen. Ombudsmän är standardlösningen
              på det mesta. Där har regeringen och utskottet framhållit att
              en utvärdering kan vara både effektivare och snabbare och dessutom
              kommer att återkopplas till riksdagen.
            </seg>
            <seg n="2597a019">
              Jag måste ändå kommentera ett av de mer absurda förslagen. Det
              gäller en gemensam branschorganisation. En sådan reglering skulle
              strida mot grundläggande svenska rättsprinciper. Det handlar om
              en negativ föreningsfrihet. Alla som ska kunna driva sin fråga
              måste vara med i en branschorganisation. Kollektivanslutningen
              när det gäller fackliga organisationer med band till Socialdemokraterna
              försvann ju för ganska länge sedan. Varför ska man tvinga in människor
              som har ett enda syfte, nämligen att få sin sak hörd, i en branschorganisation
              som ska ha monopol på att driva frågor?
            </seg>
            <seg n="ede7f234">
              Det måste vara upp till den enskilde att välja hur man ska få
              sin sak företrädd. Det är också upp till respektive branschorganisation
              att välja vilka uppgifter man ska göra. Förslaget innebär en myndighet
              förklädd till organisation som man vill införa från s-sidan. Jag
              tycker att det är konstigt, och jag väntar mig att kanske få ett
              svar på detta i ett replikskifte.
            </seg>
            <seg n="63032d1d">
              Utskottet har tagit del av regeringens förslag om att det omgående
              ska tillsättas en utvärdering. Utvärderingen ska se hur Internetleverantörer
              kan lämna information om intrång på Internet och hur det påverkar
              rättighetshavare, Internetleverantörer och konsumtionen. Utvärderingen
              kommer att fånga upp hur domstolarnas arbete påverkas av de nya
              bestämmelserna. Det är domstolarnas beslut i fråga om informationsföreläggande
              som också här ska belysas, både i de fall det gäller avslag och
              då det gäller bifall.
            </seg>
            <seg n="0c3a17bf">
              Det är också viktigt att följa upp domstolarnas proportionalitetsbedömning
              och i vilken omfattning de intrång som har gjorts görs gällande.
              Är lagens beviskrav sannolika skäl en lämplig nivå? Denna utvärdering
              kommer, precis som justitieministern sade tidigare, att starta
              i princip omgående i och med att sanktionsdirektivet kan träda
              i kraft den 1 april i år inte, tyvärr, den 29 april för tre år
              sedan, som det borde ha varit.
            </seg>
            <seg n="18677ca2">
              De krav som drivs vidare till domstol bör kartläggas, liksom
              vilka rättegångskostnadsbelopp som döms ut och hur rättighetsinnehavarna
              låter sig företrädas, inte bara i domstol utan också vid direktkontakter
              med de personer som de riktar krav mot.
            </seg>
            <seg n="482e988f">
              Det är mycket som kommer att vara med i utvärderingen, och det
              gläder mig att justitieministern uppskattar utskottets initiativ
              till att faktiskt sätta detta i betänkandet och låta riksdagen
              ge till känna att man vill ha en återkoppling och att denna redovisning
              av resultatet av utvärderingsarbetet ska delges riksdagen i lämpliga
              former när underlaget finns. Det kan gå fortare än en kommission
              eller en integritetsombudsman skulle kunna hinna med.
            </seg>
            <seg n="66010b0d">
              Internet har givit oss Facebook, Google och Wikipedia. Det har
              också givit oss mindre goda ting, som spridning av barnporr, rekrytering
              till terrornätverk och illegal fildelning med piratkopiering.
              Det är en spetsig formulering, men det är faktiskt en bild av
              verkligheten.
            </seg>
            <seg n="84144d43">
              Vi har här i Sveriges riksdag ett ansvar för att skapa förutsättningar
              för att göra nätet till framtidens marknadsplats. Sverige ska
              inte få betraktas som ett land där upphovsrätten är ett resårband
              som man kan använda ungefär hur man vill när man ska skjuta gummisnoddar.
            </seg>
            <seg n="5b47bcac">
              Direktivet är äntligen på plats. Vi har ett ansvar att ge kommande
              generationer av kreatörer och kulturarbetare rimliga möjligheter
              att få ersättning och att kunna leva på sitt skapande. Det här
              handlar om enskilda människor. Det handlar inte om stora bolag
              och stora organisationer. Det handlar om Marina, Isak och Jenny.
            </seg>
            <seg n="b0172d1c">
              Vi ska ge upphovsmännen en möjlighet att använda lagen för att
              komma åt de stora noderna inom fildelningsnätverket. Det gäller
              dem som sitter överst i pyramiden de som laddar upp och gör det
              hela tillgängligt.
            </seg>
            <seg n="8d63a181">
              Tydliga regler på Internet genererar också nya legala alternativ.
              De exemplen har vi sett utvecklas: Spotify, Itunes med flera.
              Vi kommer att se fler. Ordning och reda gagnar alla. Lika regler
              och lika hantering ska gälla såsom i verkligheten så också på
              nätet.
            </seg>
          </u>
          <note n="81dba782">
            I detta anförande instämde Willemo Carlsson (m).
          </note>
          <note type="speaker" n="31c8c42c">
            Anf. 40 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-5" n="4e893360">
            <seg n="d37b8103">
              Fru talman! Vi hörde Hans Rothenberg säga att lagar ska gälla
              såväl i verkligheten som på Internet. Jag kan konstatera att Internet
              är en del av verkligheten, vare sig man vill det eller inte.
            </seg>
            <seg n="e28f332b">
              Jag blir väldigt bekymrad när jag hör Hans Rothenberg prata om
              spridning av barnporr och fildelning i samma mening. Inte kan
              väl dessa två saker vara lika illa? Om det är så skulle jag vilja
              att det tydliggjordes här. Jag tycker att det är en enorm skillnad.
              Det är också en av de stora poängerna när det gäller varför det
              här inte är en bra lag. Det här kommer att göra att människor
              känner sig tvingade att skapa sätt att undvika att bli upptäckta.
              De som är duktiga på att gömma sig kommer att skapa sätt som också
              människor som utövar betydligt grövre brottslighet, till exempel
              spridning av barnporr och terrorism, kan utnyttja. Jag tycker
              att det är osmakligt att man jämför dessa två. I mitt tycke är
              det en enorm skillnad.
            </seg>
            <seg n="11749292">
              Hans Rothenberg nämnde att vi är skyldiga att ha ett effektivt
              skydd. Frågan är hur långt den skyldigheten sträcker sig. Är vi
              skyldiga att åsidosätta vår rättssäkerhet för att gå med på direktivet?
              Är vi skyldiga att inrätta en polisstat för att gå med på direktivet?
              Det kan väl ändå inte vara så? Det måste handla om att vi ska
              inrätta medel som är effektiva, rättssäkra och så vidare. Det
              är inte de här, på en mängd punkter.
            </seg>
            <seg n="4397175d">
              Hans Rothenberg säger att detta ska uppfylla det mesta som man
              kan ställa krav på. Jag undrar om det mesta kanske inte omfattar
              rättssäkerheten. Det skulle jag vilja ha svar på.
            </seg>
          </u>
          <note type="speaker" n="c059ad8b">
            Anf. 41 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-d53ae649980a7eb2-1" n="ef57eda8">
            <seg n="821a426f">
              Fru talman! Ja, Internet är en del av verkligheten. Så är det.
              Därför tycker jag att det är ganska anmärkningsvärt att göra en
              bedömning när det handlar om ett tryckt verk, som finns fysiskt
              på papper, och förhålla sig till motsvarande verk på ett annat
              sätt när det ligger på nätet. Varför ska man göra det? Detta är
              en av grunderna till att vi för den här debatten.
            </seg>
            <seg n="41eb4917">
              Jag noterade i Lage Rahms tidigare anförande att det inte fanns
              något som helst perspektiv utifrån kreatörerna och utifrån upphovsrättsinnehavarens
              perspektiv från Marinas, Jennys och Isaks perspektiv. Det gäller
              även perspektivet för de användare som faktiskt vill använda legala
              alternativ. Att införa sanktionsdirektivet är att skapa en jordmån
              för att ge de här normerna och attityderna en möjlighet att gå
              från att vara detta till att vara regler.
            </seg>
            <seg n="440e226b">
              Det är skillnad på barnporr och nedladdning av enstaka låtar
              på nätet. Det är stor skillnad mellan internationell terrorism
              och att ladda ned en krigsfilm. Det är fel, men det är olika nivåer
              på dessa fel. Jag skulle vilja uppmana Lage Rahm att använda proportionalitetsprincipen
              för att väga vilket som är värst, precis som jag gjorde när jag
              gav exemplen. Man behöver inte avstå från att se verkligheten
              och att det finns saker som sker på Internet kan få betydligt
              större negativa verkningar bara för att det finns någonting som
              inte är lika illa.
            </seg>
            <seg n="6594b5c9">
              Ska vi inrätta en polisstat? Nej, det finns ingenting i vare
              sig propositionen eller i utskottets betänkande som säger detta
              självfallet inte. Och när det gäller att bevara rättssäkerheten
              är alliansen en garanti för detta.
            </seg>
          </u>
          <note type="speaker" n="564fad23">
            Anf. 42 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-6" n="4e893360">
            <seg n="c0a20854">
              Fru talman! Jag har inte heller sagt att det finns förslag i
              det här om att inrätta en polisstat. Men det är tyvärr så att
              för att kunna garantera att man stoppar all fildelning måste man
              inrätta en polisstat. Det här är bara ett litet steg på vägen
              mot övervakningssamhället.
            </seg>
            <seg n="328a00d5">
              Jag är glad att Hans Rothenberg i varje fall kunde sträcka sig
              så långt som att nedladdning av enstaka låtar inte är att jämföra
              med barnporr. Jag hoppas att det också gäller nedladdning av fler
              än enstaka låtar.
            </seg>
            <seg n="3c66428e">
              Det är sant att jag inte hade något kreatörsperspektiv. Det berodde
              på att jag inte ville förlänga mitt anförande. Däremot hade jag
              ett perspektiv för de människor som vill ha legala alternativ,
              och det tror jag är de flesta människor. Man känner att man vill
              göra rätt för sig. Men det finns i dagsläget ingen möjlighet till
              det, och då tvingas man att göra det här om man vill ta del av
              det hela.
            </seg>
            <seg n="942c1cf4">
              Jag tycker att det är viktigt att ha ett kreatörsperspektiv,
              och jag uppskattade att det fanns i Hans Rothenbergs anförande.
              Däremot tycker jag att när man har en situation där man tummar
              på grundläggande rättssäkerhet som man gör här, vilket jag utförligt
              gick in på i mitt anförande, är detta viktigare än att ha kreatörsperspektivet.
              Det här är ju grundläggande i en rättsstat och i en demokrati.
              Det måste finnas någon sorts insikt om detta även hos Moderaterna,
              hoppades jag. I stället blir det ett ensidigt kreatörsperspektiv
              som är bra, men inte tillräckligt.
            </seg>
            <seg n="4a312d5d">
              Vi måste se till att vi har ett system där människor kan känna
              sig trygga och inte bli utsatta för den typ av övergrepp som den
              här lagen öppnar för. Det är inte garanterat, och det borde garanteras.
              Därför borde riksdagen avslå propositionen.
            </seg>
          </u>
          <note type="speaker" n="5810b5c5">
            Anf. 43 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-d53ae649980a7eb2-2" n="ef57eda8">
            <seg n="1a15ce01">
              Fru talman! Ett av de grundläggande perspektiven är respekten
              för vad som är rätt och fel och vad som är mitt och ditt. Det
              handlar om äganderätten och upphovsrätten. Upphovsrätten har tyvärr
              nu under en lång tid haft problemet att den ligger ganska många
              steg bakom dem som utnyttjar luckorna och de tekniska möjligheterna
              att illegalt och olovligen ladda ned det som någon annan har skapat.
              Det handlar om att ta del av vad någon annan har gjort, och den
              kreatören har inte fått möjlighet till ersättning för sitt arbete.
            </seg>
            <seg n="ec993702">
              Det är därför sanktionsdirektivet införs nu. Det här kommer också
              att göra att vi nu går till att få ordning och reda i vad som
              är rimligt och vad som är normer för hur man ska få ladda ned.
              Det här kommer, precis som när andra värderingsförskjutningar
              sker, att ge upphov till ett ändrat beteende.
            </seg>
            <seg n="ad69cb65">
              Det kommer att ge en möjlighet för föräldrar som har barn som
              surfar hemma när de kommer hem från skolan och kanske gör någonting
              som föräldrarna inte tycker är okej. Det kommer nu att bli möjligt
              för de upphovsmän som vill ta kontakt med dem som laddar ned på
              detta vis att också få en kontakt. Det kan vara en varningssignal
              till de föräldrar som inte vet om att deras barn gör någonting
              som inte är okej att göra hemma.
            </seg>
            <seg n="d83d3bbe">
              Det här kommer också att skapa möjligheter att ge nya värderingar
              och andra normer som ger upphov till en marknad där man nu kan
              börja betala för sig. Det handlar inte bara om att få betalt utan
              om möjligheten att betala för sig. Det är viktigt att följa lagens
              ram såväl för mig som för Lage Rahm.
            </seg>
          </u>
          <note type="speaker" n="661dd4f4">
            Anf. 44 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-5" n="01efb1bd">
            <seg n="fe4e736c">
              Fru talman! Jag hade egentligen inte tänkt begära replik, men
              med anledning av det Hans Rothenberg sade på slutet i sitt anförande
              och Moderaternas syn på Internet ska jag tillåta mig att göra
              en reflexion.
            </seg>
            <seg n="b4608091">
              Internet är den stora marknadsplatsen. Det är inte min syn på
              Internet. Internet är en mötesplats och en demokratisk arena och
              inte i huvudsak en marknadsplats, även om det naturligtvis kan
              vara det. Med anledning av att det är en demokratisk arena och
              en mötesplats för många människor är det också viktigt att diskutera
              hur vi ser över hur upphovsrätten fungerar så att den inte snävar
              in människors möjlighet att ta del av det som borde vara av allmänt
              intresse.
            </seg>
            <seg n="86ba168d">
              Låt mig ta ett exempel. Folkrörelsearkivet här i Helsingfors
              har ett jättestort arkiv med massor av saker som är upphovsrättsskyddade
              men där man inte vet vem som är upphovsrättsägare och inte kan
              få tag på den personen. Därmed kan man inte tillgängliggöra fantastiska
              målningar, artiklar från gamla fackliga tidningar etcetera. Det
              finns massor att beskriva som skulle vara av ett allmänt intresse
              men som nu, genom den upphovsrättslagstiftning vi har, inte kan
              tillgängliggöras med mer än att man medvetet begår ett brott.
              Det vill Folkrörelsearkivet naturligtvis inte göra.
            </seg>
            <seg n="0023f87e">
              En utredning står naturligtvis inte i motsatsförhållande till
              en integritetsombudsman. En integritetsombudsman ska, som vi har
              beskrivit, vara ett stöd när det gäller att se över om människor
              kränks på ett sätt som det inte var tänkt i lagen och även kunna
              företräda enskilda.
            </seg>
            <seg n="846e009e">
              När vi talar om en upphovsrättskommission är vi tillbaka där
              jag började. Jag pekar på att upphovsrätten faktiskt är ganska
              komplex i dag, men vi ser också en utveckling.
            </seg>
          </u>
          <note type="speaker" n="f7d89412">
            Anf. 45 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-d53ae649980a7eb2-3" n="ef57eda8">
            <seg n="d77e0341">
              Fru talman! Jag är inte helt klar över om jag uppfattade frågan,
              men att Internet är en marknadsplats är väl ställt utom allt tvivel.
              Att Internet är en mötesplats är väl ställt utom allt tvivel.
              Internet är en del av verkligheten, men den är inte lika fysisk
              som den vi är vana vid. Det vi diskuterar i kammaren i dag och
              i den samhällsdebatt som pågår hela tiden är hur vi ska länka
              in fenomenet Internet. Det är inte en nypåfunnen sak, utan det
              har funnits i decennier. Hur ska vi länka in det i den legala
              miljön i samhället och få in vårt förhållande till Internet bland
              våra normer och värderingar? Precis som man varken får slå på
              någon på öppen gata eller säga någonting fult eller förtala någon
              på öppen gata ska det inte heller få ske på Internet.
            </seg>
            <seg n="468a0bfd">
              Men upphovsrätten har legat i bakvatten på Internet. Därför är
              det viktigt att vi nu i dag antar det här sanktionsdirektivet
              och gör den del av Internet som är en marknadsplats till en bättre
              marknadsplats med trygghet både för dem som handlar där och för
              dem säljer där och framför allt skapar fler möjligheter att både
              handla och sälja.
            </seg>
            <seg n="a4333af9">
              Sedan har vi detta med en integritetsombudsman. Vi anser faktiskt
              att den utvärdering som är på gång kommer att vara snabbare och
              effektivare. Den kommer också att kunna se om det behövs en integritetsombudsman.
              Det har riksdagen tidigare avslagit. Det är en mer komplex fråga
              som inte ska tas upp i samband med fildelning och sanktionsdirektivet.
            </seg>
          </u>
          <note type="speaker" n="d4956d7c">
            Anf. 46 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-6" n="01efb1bd">
            <seg n="8af475b8">
              Fru talman! Jag förstår att Hans Rothenberg inte vill ha en integritetsombudsman.
              Det riktas fortfarande stark kritik mot till exempel FRA-frågan.
              Tidigare riksdagsledamöter och en talman har faktiskt varit kritiska
              till hur regeringen hanterar frågan. Det finns statliga myndigheter
              som kritiserar regeringsförslaget. När vi antar lag efter lag
              som, på ett sätt som vi i dag inte riktigt kan analysera, påverkar
              den personliga integriteten är det viktigt att det finns en myndighet,
              en ombudsman, som kan bevaka människors intressen.
            </seg>
            <seg n="3137813d">
              Upphovsrättskommissionen ska granska upphovsrätten och hur den
              ska fungera i framtiden, inte bara när det gäller tekniken utan
              även vad som ska vara av allmänt intresse. Hur ser vi till att
              människor kan ta del av saker när marknaden inte är intresserad?
              Det handlar alltså om de ideella rättigheterna som gör att man
              begränsar människors tillgång till information och använder upphovsrätten
              som en mur för människor. Då är det viktigt att vi har en sådan
              kommission som på ett mycket längre och uthålligare sätt tittar
              över detta och som gör det oberoende av vilken regering vi har.
            </seg>
          </u>
          <note type="speaker" n="c6be696d">
            Anf. 47 HANS ROTHENBERG (m) replik:
          </note>
          <u who="hans_rothenberg_57e28c" xml:id="i-d53ae649980a7eb2-4" n="ef57eda8">
            <seg n="13f8b367">
              Fru talman! Det talas om en kommission och en ombudsman, och
              dessutom finns regering och riksdag. Det riksdagen senare vid
              voteringen kommer att tillkännage för regeringen är att man ska
              komma tillbaka med utvärderingen till Sveriges riksdag, till den
              lagstiftande församlingen där Sveriges folkvalda finns representerade.
              Det, om något, är väl verkligen att svara upp mot att ha transparens,
              genomlysning och öppenhet.
            </seg>
            <seg n="715c2df7">
              Att ha en kommission är, precis som har sagts i tidigare inlägg,
              någonting som har en betydligt större dimension än vad den här
              utvärderingen har och skjuter över målet i det här sammanhanget.
              Vi ska vara försiktiga när det gäller att tillsätta nya myndigheter
              och nya ombudsmän. Det är att göra rätt sak vid rätt tillfälle.
              Den utvärdering som kommer att ske kommer vi i kammaren att få
              möjlighet att ta ställning till, kanske till och med tidigare
              än om tre år. Vi kommer att få ta ställning till vad det är som
              fungerar med det här sanktionsdirektivets implementering i Sverige
              och vad det är som inte fungerar. Vad är det som behöver stärkas
              upp? Är de här nidbilderna och de här mardrömsscenarierna om att
              Sverige skulle bli ett 1984-samhälle bara för att vi inför sanktionsdirektivet
              om fildelning i Sverige befogade?
            </seg>
            <seg n="6323ead4">
              Jag tror inte det. Jag är fullkomligt övertygad om att detta
              snarare kommer att vara ett sätt att förstärka upphovsrätten och
              ge dem som vill göra rätt för sig på nätet och dem som har rätt
              att få betalt för det de har skapat en möjlighet till det. Det
              här är ett förslag som jag återigen yrkar bifall till.
            </seg>
          </u>
          <note type="speaker" n="41751347">
            Anf. 48 JAN ANDERSSON (c):
          </note>
          <u who="jan_andersson_233a67" xml:id="i-96aa5d41d72cbc47-0" n="195ed274">
            <seg n="bf60f866">
              Fru talman! Framför oss har vi näringsutskottets betänkande nr
              11 för riksdagsåret 2008/09. Rubriken är Civilrättsliga sanktioner
              på immaterialrättens område genomförande av direktiv .
            </seg>
            <seg n="26eaa7d8">
              I debatten har det ibland framställts som om det handlar om huruvida
              det ska vara okej eller inte att ladda ned eller upp på nätet.
              Det är en mycket kraftig förenkling av det ärende vi nu har på
              riksdagens bord.
            </seg>
            <seg n="f33870ba">
              Jag vill redan i inledningen av mitt anförande påpeka det som
              framgår av rubriken, nämligen att det här handlar om att genomföra
              ett direktiv. Det handlar inte om huruvida det ska vara fritt
              eller ej att ladda ned allt som finns på nätet. Det handlar inte
              heller om huruvida vi ska vidta åtgärder mot dem som felaktigt
              nyttjar möjligheten att ladda ned. Det handlar inte om huruvida
              vi ska värna upphovsrätten eller ej.
            </seg>
            <seg n="ea62b11c">
              Det framgår tydligt att vi ska genomföra det här direktivet.
              Vi ska genomföra det och vidta åtgärder så att vi värnar upphovsrätten
              och så att vi försvårar att olovligt nyttja möjligheter att ladda
              ned och upp på nätet. Vi ska genomföra det därför att vi har lovat
              de andra EU-länderna att gemensamt värna upphovsrätten och hålla
              ordning och reda på nätet.
            </seg>
            <seg n="595a53ba">
              Det är ju så att det blir alltmer tydligt att vi lever i en internationell
              värld. Det hjälper inte att vi har egna regler i Sverige, utan
              det gäller att komma överens med andra, och det är det som det
              här direktivet handlar om.
            </seg>
            <seg n="14e0e276">
              När vi då har lovat andra EU-länder att genomföra direktivet
              gäller det att göra det så klokt som möjligt utifrån svensk lagstiftning.
              Då vidtar den intressanta men också svåra uppgiften för en politiker
              att väga olika motstående intressen mot varandra när vi ska utforma
              lagstiftning.
            </seg>
            <seg n="8cd8c634">
              Som debattör eller försvarare av ett särintresse behöver man
              inte bry sig särskilt mycket om att göra de här svåra avvägandena.
              Det är bara att köra. Vi är för upphovsrätten! Eller: Värna den
              personliga integriteten! Man behöver inte göra några svåra avvägningar.
              Det är ju det som gör politiken lite spännande och intressant.
              Det är precis de här avvägningarna som vi är satta av väljarna
              att göra.
            </seg>
            <seg n="b8bd0b63">
              Vilka motstående intressen finns det då i det här lagstiftningsärendet?
              Ja, det är helt uppenbart det har framgått av debatten här tidigare
              också att på den ena sidan finns upphovsrättsinnehavarna som vill
              skydda sina verk av lite olika anledningar. Men en inte helt oviktig
              anledning är att många har sitt levebröd av den här verksamheten
              och självklart vill kunna få ersättning för det på ett riktigt
              sätt. Det berör många människor i Sverige. I den andra vågskålen
              ligger risken att skada eller göra intrång i den personliga integriteten.
              Det är här avvägningen står att göra.
            </seg>
            <seg n="db7158e1">
              Hur stora ingrepp eller störningar i den personliga integriteten
              kan vi tillåta när någon utför en handling som inte är tillåten?
              Ja, det är lite olika beroende på vilken handling det är man utför.
              Är det någon som kör tio kilometer för fort skickar vi ut polisen
              på gatan, stoppar bilen och ger föraren en böteslapp. Det är ganska
              accepterat att göra den typen av integritetsintrång inte särskilt
              stort.
            </seg>
            <seg n="bdbdaf17">
              En annan typ av handling som inte är tillåten är exempelvis ett
              narkotikabrott. Då tror jag att de allra flesta här kan tänka
              sig en väldigt stor påverkan på den personliga integriteten. Då
              handlar det om att utföra telefonavlyssning och så vidare under
              ganska lång tid. Jag tror att vi också är överens om att det i
              förhållande till den otillåtna handlingen är fullt acceptabelt
              att göra rejäla inskränkningar i den personliga integriteten.
            </seg>
            <seg n="82b5df01">
              När vi kommer till debatten om fildelning blir det plötsligt
              lite svårare att göra den här avvägningen. Varför är det så? I
              dagsläget är det ju så att fildelning är en tämligen vanligt förekommande
              företeelse, både laglig och sådan som inte är tillåten. Den är
              vanligt förekommande, och den är också i vissa fall accepterad.
              Det gör det ännu svårare att göra den här avvägningen mellan integritetsbiten
              och värnandet av upphovsrätten.
            </seg>
            <seg n="f5c781f6">
              I de här svåra avvägningarna har, tycker jag, alliansen landat
              i en klok linje. Vi värnar både personlig integritet och upphovsrätten.
              Bara för att det inte är någon som råkar se vad man laddar ned
              på nätet så är det ju; det är ju ingen annan som ser vad som händer
              på nätet än just den som sitter vid skärmen är det ju inte tillåtet
              att tillskansa sig material som är upphovsrättsligt skyddat utan
              att ersätta upphovsrättsinnehavaren för det.
            </seg>
            <seg n="26affc4a">
              Vad gör vi då för att värna integriteten i det här betänkandet?
              Ja, vi har domstolsbeslut för att man ska få ut IP-nummer. Det
              krävs sannolika skäl för intrång. Vi säger också att brottet ska
              vara av en viss omfattning för att det ska vara aktuellt att lämna
              ut IP-nummer. Vi säger att vi drar i gång en utvärdering på direkten.
              Och vi säger också från utskottets och riksdagens sida att vi
              tycker det här är så viktigt att regeringen ska återkomma med
              en rapportering vad gäller utvärderingen.
            </seg>
            <seg n="0f4a387d">
              I debatten har det här framställts ungefär som att när väl IP-adressen
              är utlämnad så är det ett laglöst land. Men det kommer ju inte
              att vara så att en skivbolagsdirektör börjar odla skägg och köper
              en Harley-Davidson och en skinnväst för att mullra fram på garageuppfarten
              och skrämma livet ur folk. Vad vi talar om här är domstolsbeslut
              och sannolika skäl. Dessutom är det ju så att själva intrångsundersökningen
              kommer att utföras av Kronofogdemyndigheten, det vill säga att
              det är en statlig myndighet som sköter det här. Lyssnar man på
              debatten kan man få ett helt annat intryck.
            </seg>
            <seg n="7737bf98">
              Med anledning av detta väl avvägda förslag från alliansens sida
              vill jag yrka bifall till majoritetens förslag och avslag på samtliga
              reservationer.
            </seg>
          </u>
          <note type="speaker" n="a9e3f19a">
            Anf. 49 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-7" n="4e893360">
            <seg n="68e03b16">
              Fru talman! Jan Andersson nämnde i sitt anförande att det här
              handlar om att genomföra ett direktiv och inte om huruvida det
              är tillåtet att ladda ned för privat bruk eller inte. Så är ju
              faktiskt inte fallet. Det här är ett betänkande som behandlar
              både en proposition om genomförande av direktiv och motioner från
              allmänna motionstiden där bland annat den här möjligheten ingår.
              Jag hoppas att Jan Andersson även har läst de delarna.
            </seg>
            <seg n="a66955ad">
              Här nämndes att det är viktigt att vi genomför vad vi har lovat,
              nämligen att införa direktivet. Mot bakgrund av att Centern tidigare
              har sagt sig stå för personlig integritet undrar man: Är det viktigt
              att genomföra det här för att vi har lovat, eller är det viktigt
              att genomföra det för att det är ett bra förslag? Jag får uppfattningen
              att regeringen faktiskt tycker att det man lägger fram är ett
              bra förslag, och man har ju också gått utöver vad som krävs av
              EG-direktivet. I annat fall tycker jag att vi skulle kunna vara
              överens om att det här är ett dåligt direktiv och att det borde
              omförhandlas. Det borde Sverige driva hårt för att se till att
              vi får en rimlig avvägning av hur situationen ska se ut.
            </seg>
            <seg n="9641db97">
              De stora problemen med det här tycker jag är integriteten och
              rättssäkerheten. I mitt tycke väger rättssäkerheten ännu tyngre
              än integriteten. Jag tycker att man ska vara medveten om att när
              man skapar ett samhälle där människor inte känner sig trygga med
              rättssäkerheten får man enorma problem. Jag tycker inte att regeringen
              tar det här på allvar, och jag skulle vilja att det var så.
            </seg>
            <seg n="c23f07df">
              Vi kan till exempel prata om intrångsundersökningar. Skulle det
              kännas bra och rättssäkert att folk helt plötsligt kan komma och
              rota i ens privatliv fast man inte har gjort något bara för att
              det är kronofogden som gör det?
            </seg>
          </u>
          <note type="speaker" n="77e54e7d">
            Anf. 50 JAN ANDERSSON (c) replik:
          </note>
          <u who="jan_andersson_233a67" xml:id="i-96aa5d41d72cbc47-1" n="195ed274">
            <seg n="87a098fc">
              Fru talman! Ja, jag tycker att det här är ett bra förslag, och
              vi genomför det vi har lovat. Med det här gör vi avvägningen mellan
              att värna upphovsrätten och att också värna den personliga integriteten.
            </seg>
            <seg n="f0b34b5a">
              Jag måste ställa några frågor till Lage Rahm också. Jag läser
              i din reservation i utskottet att domstolarnas prövning kommer
              att brista i rättssäkerhet. Vad är underlaget för att kunna göra
              den bedömningen redan i dagsläget?
            </seg>
            <seg n="6067ced4">
              Sedan måste jag också fråga en annan sak. Om det nu skulle vara
              så, vilket dessbättre blir mindre och mindre troligt, att vi skulle
              få ett regeringsskifte 2010, vilka krav kommer Lage Rahm då att
              ställa på Socialdemokraterna om att riva upp den här lagstiftningen,
              som man ju, som jag tolkar det, ser ut att gilla rätt hyfsat?
              Kommer Miljöpartiet att ställa några sådana krav?
            </seg>
          </u>
          <note type="speaker" n="9aa007f1">
            Anf. 51 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-8" n="4e893360">
            <seg n="9659f8bf">
              Fru talman! Jan Andersson ställde en del frågor, och jag tycker
              att det är rimligt att svara på frågor.
            </seg>
            <seg n="8650bb2c">
              När det gäller rättssäkerheten är det uppenbart att rättssäkerheten
              brister i det här förslaget. Jag nämnde i mitt anförande att det
              här mynnar ut i en hel del saker, bland annat människors dåliga
              möjligheter att försvara sin sak i domstol. Det är väldigt rättsosäkert.
            </seg>
            <seg n="ec293c66">
              Det handlar också om att det är tveksamt hur man ska kunna sköta
              bevisningen när man antingen måste bevisa sin oskuld eller måste
              tillåta att kronofogden kommer och rotar i alla ens personliga
              ägodelar för att visa att man är oskyldig. Det är inte heller
              rättssäkert.
            </seg>
            <seg n="94b86fdc">
              Det finns en enorm mängd andra saker, men jag hinner inte gå
              in på dem.
            </seg>
            <seg n="50fc9b27">
              Sedan är det också tveksamt hur stor effekt man får av det här
              rättsosäkra förslaget.
            </seg>
            <seg n="d309f6bb">
              Då undrar jag: Tror Jan Andersson verkligen att det inte kommer
              att ske någon anonymisering av människor, att de inte kommer att
              försöka dölja sig? Vad blir nästa upptrappning i det kriget i
              så fall? Blir det att övervaka all trafik på nätet? Hur ska vi
              annars komma till rätta med det här? Är det inte mer rimligt att
              vi skapar möjligheter för människor att vilja betala och att kunna
              betala?
            </seg>
            <seg n="d0696f36">
              Slutligen hoppas jag verkligen att det kommer ett regeringsskifte.
              Vi i Miljöpartiet kommer förstås att försöka få genomslag för
              vår politik i en regering. Var vi sedan landar är en helt annan
              sak. Det går inte att veta på förhand, för vi är inte färdiga
              med vårt arbete än.
            </seg>
          </u>
          <note type="speaker" n="929fd0e7">
            Anf. 52 JAN ANDERSSON (c) replik:
          </note>
          <u who="jan_andersson_233a67" xml:id="i-96aa5d41d72cbc47-2" n="195ed274">
            <seg n="84f35dfb">
              Fru talman! När det gäller rättssäkerheten i de här förslagen
              kan man tro av Lage Rahms inlägg att om det väl är beslutat att
              utlämna IP-adressen är det kört, och då är man dömd, eller när
              man väl gör en intrångsundersökning är man dömd.
            </seg>
            <seg n="4d0b6c1a">
              Så är det ju inte. De här båda grejerna är ju första stegen i
              en process, som sedan får utvisa om det fanns någon relevans och
              sanning i de antaganden som gjordes i starten. Jag tror att det
              är viktigt att vi har med oss i den här debatten att det är de
              två första stegen i en betydligt större process.
            </seg>
            <seg n="eff2900f">
              När det gäller anonymiseringstjänster tror jag att risken finns.
              Nu kan man läsa i Miljöpartiets reservation att det finns en risk
              för att terrorism, pornografibrott och narkotikabrott blir omöjliga
              att spåra precis som om inte de som håller på med de här brotten
              redan i dag gör vad de kan för att dölja dem.
            </seg>
            <seg n="e254140e">
              Jag tror att Lage Rahm kraftigt överskattar vanliga, laglydiga
              medborgare som vill göra rätt för sig, deras vilja och intentioner
              att faktiskt försöka dölja det som man vet inte är tillåtet. Jag
              är inte säker på att vi kommer att få den där explosionen av anonymiseringstjänster
              för vanligt folk som vill lyssna på bra musik eller titta på en
              film.
            </seg>
          </u>
          <note type="speaker" n="a18bac0b">
            Anf. 53 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-7" n="01efb1bd">
            <seg n="170f4e10">
              Fru talman! Jag ska fortsätta att ställa samma fråga som jag
              har ställt till Jan Anderssons kolleger om förslaget från Socialdemokraterna
              men också från Centerpartiets Annie Johansson om inrättande av
              en upphovsrättskommission med ett bredare uppdrag. Jag vill höra
              lite vilka argument Jan Andersson har för att inte tillstyrka
              en sådan upphovsrättskommission, om han nu ser de problem som
              han har beskrivit i sitt anförande.
            </seg>
            <seg n="87d60f3c">
              Som jag tidigare pekat på står inte en upphovsrättskommission
              i motsatsförhållande till exempel till en utredning som regeringen
              ska göra. Den utredningen ska ju skyndsamt rapporteras till riksdagen
              det är ett tillkännagivande från utskottet. Jag tycker att det
              är viktigt. En upphovsrättskommission ska jobba med ett bredare
              anslag och fortsätta att se över hur upphovsrätten ska anpassas
              i tiden, inte bara till tekniken. Jag tycker att det är en skillnad.
            </seg>
            <seg n="020270c1">
              Vi säger också att den här kommissionen bör ges minst ett treårsmandat
              att följa utvecklingen, rapportera till regeringen och föreslå
              åtgärder.
            </seg>
            <seg n="d852c209">
              Varför är det ett så stort motstånd? Du ställer frågor om vad
              olika partier tycker i olika sammanhang. Jag vet att Centerpartiet
              i alla fall tidigare har tyckt att den här frågan har varit komplicerad.
              Jag tycker att den är komplicerad och svår, därför att vi ska
              väga å ena sidan upphovsrätten och å andra sidan integritetsskyddet,
              och hur man nu ser till att göra det på ett bra sätt. Varför detta
              motstånd, Jan Andersson? Det skulle jag vilja veta, fru talman.
            </seg>
          </u>
          <note type="speaker" n="7ea8a00e">
            Anf. 54 JAN ANDERSSON (c) replik:
          </note>
          <u who="jan_andersson_233a67" xml:id="i-96aa5d41d72cbc47-3" n="195ed274">
            <seg n="0dd38662">
              Fru talman! Eva-Lena Jansson inleder med att säga att hon ska
              ställa samma fråga som hon har ställt till de andra ledamöterna.
              Jag räknar efter, och det är den sjunde repliken från Eva-Lena
              Jansson där upphovsrättskommissionen är huvudspåret. Min tolkning
              av det är att när det gäller själva lagstiftningsärendet drar
              man från Socialdemokraterna en lättnadens suck över att man slipper
              klara det lagstiftningsärendet med de svårare avvägningarna ihop
              med Miljöpartiet och Vänsterpartiet.
            </seg>
            <seg n="dc514417">
              Det kanske också var det som gjorde att det inte hände någonting
              på det här området 20042006. Direktivet skulle ha varit implementerat
              redan under den socialdemokratiska regeringen.
            </seg>
            <seg n="379f3a8a">
              Det kan väl vara en lämplig fråga, fru talman, från Eva-Lena
              Jansson till bänkkollegan från Örebro, Thomas Bodström: Varför
              gjorde vi inte detta när vi satt i regeringsställning? Svaret
              lär väl vara: Nej, vi hade inte klarat av att komma överens om
              den här frågan.
            </seg>
            <seg n="53a0a521">
              Då konstaterar jag att vi från alliansens sida, precis som jag
              och Hans Rothenberg har sagt, efter svåra överväganden både inom
              partier och mellan partier kommit fram till ett välavvägt förslag.
            </seg>
            <seg n="787a0cc0">
              När det gäller en upphovsrättskommission kan jag bara konstatera
              att om man ska göra någonting sådant riktigt bra tar det rejäl
              tid att få fart på det. Det krävs rejäla direktiv. Det är inte
              gjort i en handvändning.
            </seg>
            <seg n="c48997c9">
              Det vi gör nu är att vi direkt när direktivet börjar verka inleder
              utvärderingen. Vi har dessutom en utredning som är tillsatt i
              april 2008 som tittar just på upphovsrätten. Ju fler kockar, desto
              sämre soppa. Låt de här två verka.
            </seg>
          </u>
          <note type="speaker" n="284ceb81">
            Anf. 55 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-8" n="01efb1bd">
            <seg n="22bca848">
              Fru talman! Jag noterar att Jan Andersson egentligen inte svarar
              på min fråga.
            </seg>
            <seg n="1faaff37">
              Om Jan Andersson hade varit lite mer påläst hade han också vetat
              att den förra, socialdemokratiska regeringen tillsatte en utredning
              om upphovsrätten på Internet. Cecilia Renfors gjorde en gedigen
              utredning för att se vad det gick att göra med problemen med upphovsrätten.
              Hon hade ett antal förslag, och något som hon verkligen tryckte
              på i sin utredning handlade om konsumentskyddet för dem som handlar
              på Internet, som vill köpa film och musik lagligt. Hon konstaterade
              att den lagen inte var på plats. Den frågan hanterar vi inte här
              i dag, vilket är synd, men den kommer förmodligen upp vid ett
              senare tillfälle.
            </seg>
            <seg n="ec5de75a">
              Jag tycker att frågan är svår och komplex. Jag försöker hålla
              mig ganska ödmjuk i den här frågan, för jag tycker inte att den
              är så lätt som Jan Andersson försöker göra den. Vi tycker att
              upphovsrätten är viktig, och det står vi bakom.
            </seg>
            <seg n="143de00f">
              Men just därför att vi tycker att den är viktig och att det ska
              finnas ett allmänt intresse av saker, att kunna ta del av information
              för människor som bor i hela landet, utan att det snävas in av
              en upphovsrättsmur: Vad är av allmänt intresse? Hur kan vi se
              över upphovsrätten och ge en sådan här kommission det breda uppdraget?
              Det tycker jag är viktigt. Precis på samma sätt tycker vi att
              det är viktigt att det finns en integritetsombudsman, som ska
              granska många av de lagar vi stiftar här i riksdagen som påverkar
              den personliga integriteten och som ska kunna vara ett stöd för
              den enskilde om det händer saker som inte alls är vad lagstiftaren
              har avsett.
            </seg>
            <seg n="5c175516">
              Fru talman! Jag beklagar att Jan Andersson och flera andra av
              de borgerliga ledamöterna är så njuggt inställda till en upphovsrättskommission,
              men vi kommer i alla fall att yrka bifall till det förslaget.
              Jag har förstått att vi får stöd från Vänsterpartiet och Miljöpartiet.
              Jag hoppas att några borgerliga ledamöter kommer att rösta för
              det också.
            </seg>
          </u>
          <note type="speaker" n="043ed596">
            Anf. 56 JAN ANDERSSON (c) replik:
          </note>
          <u who="jan_andersson_233a67" xml:id="i-96aa5d41d72cbc47-4" n="195ed274">
            <seg n="e88bbce7">
              Fru talman! Nej, jag säger verkligen inte att det är enkelt.
              Jag försökte ägna drygt åtta minuter i anförandet åt att beskriva
              problematiken i övervägandena. Jag tror inte att någon missuppfattade
              den redovisningen av de svåra avväganden det gäller. Jag påstår
              inte att det är en enkel fråga.
            </seg>
            <seg n="2e546d53">
              Samtidigt är jag glad över, precis som Eva-Lena Jansson säger,
              att man har en ödmjuk inställning till frågan från Socialdemokraternas
              sida. Det visar sig också i och med att man sluter upp bakom skrivningarna
              i lagförslaget. Det tycker jag är bra.
            </seg>
            <seg n="6f632412">
              Det kommer heller inte att vara någon tvekan om vad som gäller
              framöver på det här området även om vi vet att det på oppositionens
              sida spretar riktigt rejält. Man har blivit överens om någon reservation.
              Men det är en betydande skillnad att bli överens om reservationer
              eller lagtexter.
            </seg>
          </u>
          <note type="speaker" n="43bf827d">
            Anf. 57 MIKAEL OSCARSSON (kd):
          </note>
          <u who="mikael_oscarsson_e35f02" xml:id="i-78f1795501181c31-0" n="11af53a8">
            <seg n="1bd0524a">
              Fru talman! Äganderätten och upphovsrätten är någonting väldigt
              centralt i vårt land och i Europa. Det är bakgrunden till att
              betänkandet har kommit till. Det är inte okej att gå in i en butik
              oavsett om det är Konsum eller Ica och där ta med sig en bok,
              en film, ett par jeans, mjölk eller vad man tar med sig och inte
              betala för sig. Det kan heller inte vara okej på Internet.
            </seg>
            <seg n="050df83c">
              Det handlar om vad som är mitt och vad som är ditt, vad som är
              rätt och vad som fel. Det handlar om normer och värderingar, och
              det är oerhört viktigt. Vi behöver inte gå längre än till oss
              själva här i kammaren. Vem vill egentligen producera film, skriva
              böcker och läroböcker och producera musik om man inte sedan får
              betalt för det? Det gör det omöjligt att leva på det. Det kommer
              också att utarma svensk kultur i framtiden. Det är anledningen
              till att betänkandet nu ligger på riksdagens bord.
            </seg>
            <seg n="19282e8f">
              Som förut har påpekats här finns olika aspekter som vi har beaktat.
              Det handlar om den personliga integriteten, äganderätten och upphovsrätten.
              Vi anser att vi till sist efter ett enträget arbetande har hittat
              en balans och någonting som vi kan stå för och som vi tycker är
              det bästa förslaget.
            </seg>
            <seg n="950961e1">
              Vi har också en skyldighet gentemot EU. Det har flera gånger
              här i dag i kammaren påpekats att det skulle ha gjorts för länge
              sedan. Det är inte rimligt att Sverige i framtiden blir en frihamn
              för kopiering och att inte betala för sig. Att Sverige skulle
              vara en frihamn för piratkopiering är inte rätt och riktigt.
            </seg>
            <seg n="d6805ad5">
              Det måste alltid finnas ett domstolsbeslut utifrån sannolika
              skäl. Då kan man få ut IP-numren. Vad som också är väldigt viktigt
              är att det kommer alltmer av lagliga alternativ. Det är någonting
              vi måste stimulera.
            </seg>
            <seg n="839247b7">
              Betänkandet innehåller möjligheten för artister att själva välja
              hur, när och var deras arbeten görs tillgängliga för allmänheten.
              Det är en möjlighet som ger dem rätt att få betalt för sitt arbete
              och att kunna leva på sin musik och sitt skapande.
            </seg>
            <seg n="53e09360">
              Det är genom en väl fungerande upphovsrätt som vi kan stimulera
              konstnärligt, litterärt och musikaliskt skapande även i vårt land.
              En utbredd olovlig fildelning av filmer, böcker och musik utarmar
              som jag sade förut den svenska kvalitetskulturen. Den utarmar
              även mångfalden som finns inom kulturen. Dessutom är det så att
              fildelning inte bara skadar kulturen. Den gör också att det blir
              uteblivna skatteintäkter. Det är pengar som annars skulle kunna
              användas för exempelvis satsningar på våra kommunala musikskolor
              och framtidens stjärnor.
            </seg>
            <seg n="8abae1fb">
              Äganderätten till upphovsskyddat material på Internet måste därför
              värnas och olovlig fildelning beivras. En modern och effektiv
              immaterial- och upphovsrätt som skyddar patent och artisternas
              verk är därför en viktig faktor för svensk ekonomi och därmed
              också för vår tillväxt. Den skapar incitament för teknisk förnyelse.
              Den främjar svenska entreprenörers och uppfinnares kreativitet
              och lockar också i förlängningen investeringar till Sverige. Ett
              gott skydd för våra upphovsmän skapar därmed nya företag och nya
              jobb.
            </seg>
            <seg n="6e28c772">
              Fru talman! Det är viktigt att Sverige inför Ipredlagen och därmed
              stärker immaterialrätten. Det kommer att ge oss såväl en konkurrensfördel
              som ett gott anseende. Samtliga länder i EU är, som jag sade förut,
              skyldiga att se till att upphovsrätten har ett effektivt skydd
              även på nätet.
            </seg>
            <seg n="f954a824">
              Genom införandet av Ipred har vi möjlighet att visa att Sverige
              är ett land där lag gäller och att också vi står upp för artisters,
              författares och filmmakares rätt till sina egna verk.
            </seg>
            <seg n="866657f8">
              De förändringar i lagstiftningen som vi diskuterar här i dag
              är därför högst rimliga. Upphovsrättsinnehavaren bör kunna vända
              sig till domstol för att kunna få ut identiteten på den som ägnat
              sig åt olovlig fildelning. Förbudet mot att ladda ned film och
              musik olovligt måste också vara verkningsfullt och inte som i
              dag helt kunna nonchaleras.
            </seg>
            <seg n="c7261f45">
              Fru talman! Den explosionsartade tekniska utvecklingen innebär
              nya möjligheter. Det är viktigt att ta till vara dessa tekniska
              möjligheter samtidigt som ingen förlorar på utvecklingen.
            </seg>
            <seg n="bb4b1dc1">
              Den snabba förändringen inom IT- och telekomsektorn innebär att
              tekniken sannolikt alltid kommer att ligga steget före. Det är
              därför otroligt viktigt att musik- och filmbranschen hittar nya
              metoder som gör det lätt för människor att vara laglydiga och
              betala för de tjänster de vill använda sig av. Branschen måste
              därför ännu mer satsa pengar på att gå i spetsen för att hitta
              dessa nya tjänster.
            </seg>
            <seg n="819abb27">
              Något som är mycket glädjande är att det under de senaste åren
              har hänt väldigt mycket vad gäller möjligheten att på laglig väg
              få del av musik och film via nätet. Här i Sverige har vi som vi
              alla här känner till det utmärkta exemplet med företaget Spotify.
              Det har lyckats kombinera möjligheten att fritt eller mot viss
              betalning få tillgång till musik samtidigt som artisterna får
              betalt för sitt arbete.
            </seg>
            <seg n="6b007bc8">
              Den tjänsten som de tillhandahåller har inneburit en stor kundtillströmning
              och ett enormt intresse. Inte ska vi slå undan benen på dessa
              entreprenörer som försöker hitta goda produkter som kunderna efterfrågar.
              Huvuduppgiften bör i stället vara att finna regelverk som skyddar
              och främjar de konsumentvänliga alternativen.
            </seg>
          </u>
          <note n="bb23fb86">
            Jag yrkar bifall till förslaget i betänkandet i dess helhet och
            avslag på samtliga reservationer.
          </note>
          <note type="speaker" n="efab859a">
            Anf. 58 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-9" n="4e893360">
            <seg n="7044baf7">
              Fru talman! Mikael Oscarsson talar sig varm för förslaget. Det
              kan tyckas lite tråkigt med tanke på vad det innehåller. Men nu
              är det regeringens proposition, och då får man som borgerlig riksdagsledamot
              stå bakom det.
            </seg>
            <seg n="2844910c">
              Det jag undrar över är jämförelsen här. Mikael Oscarsson säger
              att det inte är okej att gå in i en butik och ta en vara och inte
              betala för sig, och det är inte heller okej på nätet. Går man
              in i en butik, tar något och inte betalar för sig är det stöld.
              Det ska inte vara tillåtet, och vi är ense om att det inte är
              tillåtet.
            </seg>
            <seg n="93d1c008">
              Problemet är att när det handlar om upphovsrätten är det någonting
              helt annat. Det är ett intrång i upphovsrätten och inte en stöld.
            </seg>
            <seg n="34c7e1a5">
              Det är två helt olika saker. Man kan ändå tycka att det inte
              ska vara tillåtet, men jämförelsen haltar betänkligt.
            </seg>
            <seg n="d358371a">
              Faktum är att upphovsrätten är en inskränkning av äganderätten.
              Man har inte rätt att göra vad som helst med sådant som man har
              köpt. Det är en rimlig och bra inskränkning. Men det är inte samma
              sak. Vi får ändå hålla oss till fakta.
            </seg>
            <seg n="c73cf30e">
              Sedan undrar jag varför vi förväntas anta det här förslaget.
              Men Mikael Oscarsson framhöll att det var för att visa att vi
              är ett land där lag gäller och att vi står upp för upphovsrättsinnehavare.
            </seg>
            <seg n="a260325c">
              Det kanske är så lätt att det är det som är anledningen till
              att man antar det här förslaget. Det här riskerar nämligen att
              inte få någon större effekt, såvida man inte kraftigt åsidosätter
              rättssäkerheten. Och det är själva problemet med det här förslaget.
            </seg>
            <seg n="168804a0">
              Vi har en mängd olika delar av det här som åsidosätter rättssäkerheten.
              Inte minst är det orimligt att man ska bli utsatt för en intrångsundersökning,
              alltså motsvarande husrannsakan, när man är oskyldig. Det nämndes
              till exempel av Karin Pilsäter som ett sätt att visa att man är
              oskyldig.
            </seg>
            <seg n="60ca4f87">
              Det här är inte en rimlig rättsordning.
            </seg>
          </u>
          <note type="speaker" n="0fca3c78">
            Anf. 59 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-78f1795501181c31-1" n="11af53a8">
            <seg n="6e4237bc">
              Fru talman! Det är ingen nyhet i den här debatten att Lage Rahm
              intar den hållning som han gör. Han tycker inte att det här förslaget
              är något bra. Han förstår inte alls våra argument.
            </seg>
            <seg n="803b205d">
              Han förstår heller inte när jag gör jämförelsen med att det inte
              är okej att stjäla och att ta produkter från en butik och inte
              betala för dem. Jag jämför det med att ta produkter, läromedel,
              film och musik på nätet och inte betala för det.
            </seg>
            <seg n="4f7f485d">
              Jag beklagar att Lage Rahm inte förstår det, men jag tycker att
              den jämförelsen är fullt relevant.
            </seg>
            <seg n="b8ab6499">
              Det handlar ju om att försvara äganderätten, försvara dem som
              har skapat verken, försvara de framtida filmmakarna, de framtida
              filmproducenterna, i Sverige och göra det möjligt för dem att
              kunna leva på sin konst, på det som är svensk kultur. Det är det
              som vi är med och skapar i det här.
            </seg>
            <seg n="f81bbdee">
              Sedan kan man aldrig skapa lagstiftning som är helt vattentät.
              Men vi ska i varje fall se till att vi har en lagstiftning som
              svarar upp mot det direktiv som vi har fått från EU och som alla
              andra länder har infört eller är på väg att införa. Det är hög
              tid att vi även får det infört i vårt land.
            </seg>
          </u>
          <note type="speaker" n="780d5d3c">
            Anf. 60 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-10" n="4e893360">
            <seg n="0ad1f0d3">
              Fru talman! Mikael Oscarsson menar att det här är jämförbart.
              Jag vill framför allt markera att det inte är samma sak. Jag kan
              tycka att jämförelsen haltar, men det är klart att man kan göra
              många olika typer av jämförelser.
            </seg>
            <seg n="7850db11">
              Det ska vara möjligt att leva på sitt skapande, menar Mikael
              Oscarsson. Därom är vi helt ense. Det måste komma en lösning på
              det här. Problemet är att man inte kan utgå från att den lösningen
              ska handla om att inskränka rättssäkerheten för andra människor.
              Det är där problemet ligger. Vi borde hitta en lösning som inte
              inskränker rättssäkerheten och inte stör den personliga integriteten.
            </seg>
            <seg n="63da31e5">
              Att det här inte är helt vattentätt är helt uppenbart. Det är
              möjligt att inte alla saker kan vara helt vattentäta, men det
              här är närmast att likna vid ett såll, och inte någonting annat,
              som helt läcker vatten när det gäller rättssäkerhet.
            </seg>
            <seg n="4ec4d621">
              Inriktningen är att svara upp mot direktivet; så kan det vara.
              Problemet är att man, på det sätt man svarar upp mot direktivet,
              äventyrar rättssäkerheten.
            </seg>
            <seg n="185e2f00">
              Jag håller med om att vi sedan får se hur det går i domstolarna.
              Problemet är att regeringen lämnar så väldigt mycket till domstolarna
              att garantera det här, medan det i svensk rättstradition är så
              att vi är relativt detaljerade med vad vi tycker och inte lämnar
              allting till domstolarna.
            </seg>
            <seg n="c7ce93bc">
              Det är rimligt att riksdagen faktiskt garanterar rättssäkerheten
              utifrån riksdagens lagförslag och inte hoppas att domstolarna
              kanske tar hänsyn till det.
            </seg>
          </u>
          <note type="speaker" n="eeb50977">
            Anf. 61 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-78f1795501181c31-2" n="11af53a8">
            <seg n="428799b0">
              Fru talman! Lage Rahm säger att vi är ense om att man som filmproducent
              eller som filmmakare ska kunna leva på sitt skapande. Men under
              den här debatten, som nu har hållit på i tre timmar, har vi hela
              tiden fått höra Lage Rahm kritisera det här och komma med olika
              invändningar. Men vi har hört oerhört lite av Miljöpartiets och
              Lage Rahms egna förslag. Vilka är egentligen era förslag?
            </seg>
            <seg n="1d9a2acf">
              Det kommer vaga formuleringar om att man borde hitta ett system.
              Ja, det är upp till bevis för kommande talare från Miljöpartiet
              som finns på talarlistan. Tala om vad det är för förslag!
            </seg>
            <seg n="dbe4bab3">
              Jag anser att det här är en god avvägning mellan den personliga
              integriteten och ägarnas rättigheter. Jag anser att det inte äventyrar
              rättssäkerheten.
            </seg>
            <seg n="4ce775c0">
              Det är viktigt att det här införs. Det är inte rimligt att Sverige
              skulle få bli en frihamn för piratkopiering. Det måste vi ändra
              på. Därför är det viktigt att det här införs snarast möjligt.
            </seg>
          </u>
          <note type="speaker" n="0a4ab4b7">
            Anf. 62 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-9" n="01efb1bd">
            <seg n="73266d6f">
              Fru talman! Mikael Oscarsson påstår lite olika saker. Jag vill
              säga någonting om det här med kreativa människor.
            </seg>
            <seg n="f2957b10">
              Jag tror att de flesta människor i Sverige är ganska kreativa.
              Och jag tror att man är kreativ och innovativ inte i huvudsak
              för att tjäna pengar utan för att man faktiskt har en inneboende
              kraft som människa.
            </seg>
            <seg n="0672e995">
              Om man tjänar pengar på det är det naturligtvis jättebra. Jag
              tänker inte säga att det är fel att tjäna pengar. Jag tycker att
              det är bra att människor kan göra det. Men jag tror inte att kreativiteten
              stoppas för att människor inte tjänar pengar.
            </seg>
            <seg n="3bb05fc9">
              Vi ser rätt många kreativa människor som i dag lägger ut sina
              verk på till exempel Myspace, där de inte tjänar pengar, utan
              de delar med sig.
            </seg>
            <seg n="838f9812">
              Vi är för en upphovsrätt det har jag sagt tidigare. Men det förslag
              som vi har lagt fram vi har ju reservationer handlar bland annat
              om en integritetsombudsman. Det har vi framfört. Den frågan hanteras
              inte här i dag, men den finns med. Vi har skrivit om den i vår
              reservation. Vi tycker nämligen att det är viktigt att man faktiskt
              följer upp hur lagarna kommer att fungera och att det finns en
              oberoende myndighet som kan vara till stöd för de människor som
              eventuellt drabbas på ett sätt som inte var tänkt med lagen.
            </seg>
            <seg n="433f84d0">
              Vi tycker att det är viktigt med en upphovsrättskommission för
              att man brett ska se över hur upphovsrätten ska anpassas till
              tiden, inte bara utifrån teknikutvecklingen.
            </seg>
            <seg n="25c5c58f">
              Har vi till exempel rätt tidsaspekter på upphovsrätten? Man kan
              jämföra med patent. Det är 20 år för vanliga patent och 25 för
              medicinska patent. I Europa har vi ökat upphovsrättstiden till
              70 år. Är det rimligt? Det är väl viktigt att faktiskt kunna titta
              på hur det här påverkar marknaden.
            </seg>
            <seg n="0bee6c26">
              Mikael Oscarsson säger att det är viktigt att vi får det likadant
              i Europa. Nu är det ju så att upphovsrättslagen inte ser riktigt
              likadan ut i Europa. Jag tror faktiskt att det är tillåtet med
              fildelning för personligt bruk i Holland. Om du säger att vi ska
              ha en anpassning till Europa undrar jag: Är det detta du då vill
              ha? Jag tror inte att det är det du menar, men jag vill ändå att
              vi ska varsamma med det vi säger här, fru talman.
            </seg>
          </u>
          <note type="speaker" n="deb6083f">
            Anf. 63 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-78f1795501181c31-3" n="11af53a8">
            <seg n="decba8de">
              Fru talman! Det är roligt att höra att Eva-Lena Jansson tror
              att de flesta svenskar är kreativa. Det tror jag också. Det är
              någonting som är väldigt positivt, och det är grunden för inte
              minst entreprenörskap.
            </seg>
            <seg n="46dd3099">
              Sedan pratar Eva-Lena om att det kan vara gratis. Myspace är
              någonting som Eva-Lena tydligen tycker är väldigt positivt. Ja,
              det är positivt. Men det är faktiskt så att en handlare kan bestämma
              sig för att en dag ha en kampanj och ge bort sina varor, men man
              kan ju inte leva på det.
            </seg>
            <seg n="9d507800">
              Jag tycker att det är ganska självklart att det är de som äger
              produkten som själva måste få avgöra när de vill ge bort den eller
              när de vill ha skydd för den och faktiskt få betalt för den.
            </seg>
            <seg n="4d2dcf49">
              Jag tycker att den som har gjort en cd-skiva, ett musikverk,
              själv ska bestämma när verket ska ges bort eller när man ska få
              betalt för det. Det är då man kan leva av det här. Det tycker
              jag inte är så konstigt att förstå, och det är en ganska grundläggande
              princip.
            </seg>
            <seg n="36f90dca">
              Det som vi har fått från EU är ett direktiv. Det är upp till
              varje land att genomföra det. Det kan se olika ut. Vi har valt
              en avvägning som vi har diskuterat länge i vårt utskott. Vi har
              hittat, tycker vi, en väl avvägd lagstiftning som vi tror kommer
              att fungera alldeles utmärkt. Det kommer också att vara en utredare,
              som här har påpekats av en rad talare, som kommer att följa från
              dag ett att det här verkligen blir så som vi har tänkt.
            </seg>
          </u>
          <note type="speaker" n="db6e4df7">
            Anf. 64 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-10" n="01efb1bd">
            <seg n="9343d36b">
              Fru talman! Det stämmer att vi är för att den här utredningen
              ska tillsättas, självklart. Men en upphovsrättskommission är inte
              samma sak. Den ska pågå, den ska vara fristående, och vi tror
              att det är viktigt för att möta den oro och misstro som finns
              i dag när det gäller de här frågorna.
            </seg>
            <seg n="281bdf9f">
              Vi står bakom upphovsrätten. Det har jag sagt tidigare, men jag
              vill också peka på att den är komplex. Det finns saker som är
              av allmänt intresse. Människor ska kunna ta del av information
              i hela Europa. Det finns i dag regler som gör att man snävar in
              den här informationen och hänvisar till upphovsrätten. Jag tycker
              inte att det är lyckligt.
            </seg>
            <seg n="c2510554">
              I den motion som Annie Johansson har skrivit, som jag tycker
              är en väldigt bra motion, pekar hon på de här komplexiteterna
              och vikten av ett allmänt intresse. Det är bra att man slåss för
              den här upphovsrättskommissionen. Jag ser att det finns svårigheter
              i dagens lagstiftning och att det är viktigt att det är någon
              oberoende som granskar det ur ett mycket bredare perspektiv än
              bara utifrån det civilrättsliga sanktionsdirektivet.
            </seg>
          </u>
          <note type="speaker" n="10f137df">
            Anf. 65 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-78f1795501181c31-4" n="11af53a8">
            <seg n="c17b96a1">
              Fru talman! Det är trevligt att få höra från Eva-Lena Jansson
              att det i princip är ett bra betänkande och att ni står bakom
              det. Det blir ändå ett slags bekännelse att ni vill försöka göra
              politik av det hela och hitta ett sätt att med ett eget förslag
              visa att den här utredaren inte duger.
            </seg>
            <seg n="58c36c34">
              Vi har gjort en avvägning. Vi har vägt det här fram och tillbaka,
              och vi tror att det kommer att fylla behoven av att följa upp
              att det här verkligen blir som vi har tänkt det och att vi får
              en rättssäker hantering.
            </seg>
            <seg n="21036250">
              Jag tror att den här utredaren är precis det som vi behöver för
              att utvärdera att lagstiftningen blir helt rätt.
            </seg>
          </u>
          <note type="speaker" n="32b85b54">
            Anf. 66 KENT PERSSON (v) replik:
          </note>
          <u who="kent_persson_558c98" xml:id="i-5c39c92f71efa1f9-5" n="09582f7b">
            <seg n="b20cf27e">
              Fru talman! Mikael Oscarsson sade i sitt anförande att samma
              regler ska gälla på nätet som utanför. Han gjorde liknelsen att
              stöld i butik är att likställa med olaga fildelning.
            </seg>
            <seg n="dac86824">
              Skillnaden är ganska uppenbar. När det gäller stöld är det polis
              och åklagare som utreder det. Det är straffrätten som gäller.
              När det gäller olaga fildelning vill man här gå till en annan
              rättspraxis, civilrätten, där två parter står inför domstol för
              ett avgörande.
            </seg>
            <seg n="5d1289e8">
              I den jämförelse som Mikael Oscarsson gör blir det en skillnad
              mot vad den här propositionen säger. Vad säger propositionen?
              Att intrånget ska ha varit av en viss omfattning för att man över
              huvud taget ska få möjlighet att få ut IP-adressen och på det
              sättet kunna gå vidare till en civilrättslig process.
            </seg>
            <seg n="2cd6e83d">
              Det är en väldig skillnad mot vad Mikael Oscarsson säger. Han
              säger att nedladdning av en skiva är att likställa med stöld och
              ska då också rätteligen beivras via rätt.
            </seg>
            <seg n="3473e767">
              Det här måste Mikael förklara på något sätt. Om vi tittar lite
              närmare har vi beskrivit det här i vår motion. Det finns ingen
              praxis i dag där privatpersoner hindras till exempel från att
              kopiera upphovsrättsskyddat material utanför nätet genom hot om
              att dras inför civilrättslig domstol. Vad svarar du på det?
            </seg>
          </u>
          <note type="speaker" n="93751097">
            Anf. 67 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-78f1795501181c31-5" n="11af53a8">
            <seg n="14ae7080">
              Fru talman! Det här är en fråga om att skydda upphovsrättsliga
              produkter som måste ha skydd. Kent förstår inte jämförelsen med
              snatteri och stöld. Men det är en skillnad på det som är ditt
              och det som är mitt. Det är en fråga om det man äger och det man
              inte äger.
            </seg>
            <seg n="5d4e2e2f">
              I den lagstiftning som vi föreslår här finns det en proportionalitet
              när det gäller hur stor skada man har tillfogat ägaren. Så är
              det med all lagstiftning. Det är en sak om man snattar en småsak
              eller om man stjäl en hel lastbil med varor. Men det är ändå frågan
              om mitt och ditt. Det är äganderätten som måste skyddas.
            </seg>
            <seg n="ade94005">
              Jag tycker att det här en bra avvägning mellan de olika intressena.
            </seg>
          </u>
          <note type="speaker" n="68c15a67">
            Anf. 68 KENT PERSSON (v) replik:
          </note>
          <u who="kent_persson_558c98" xml:id="i-5c39c92f71efa1f9-6" n="09582f7b">
            <seg n="46f3cdf6">
              Fru talman! Jag vill ännu en gång konstatera att det finns en
              lagstiftning som reglerar upphovsrätten. Den finns redan. Skillnaden
              med den här propositionen är att man för den från straffrätten
              till civilrätten. Att påstå att det inte finns ett skydd är att
              fara med osanning.
            </seg>
            <seg n="0ff742b4">
              När Mikael Oscarsson kommer in på frågan vad som är mitt och
              ditt blir det väldigt otydligt. Är det så att nedladdning av en
              låt eller en film är att likställa med stöld i butik som ni påstår?
              Propositionen säger inte det. I sådana fall finns det en tydlig
              spricka inom alliansen. Men det kanske Mikael Oscarsson kan klargöra
              nu.
            </seg>
          </u>
          <note type="speaker" n="ab0484d4">
            Anf. 69 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-78f1795501181c31-6" n="11af53a8">
            <seg n="3d67da88">
              Fru talman! Kent Persson säger mycket riktigt att det även i
              dag inte är tillåtet att kopiera upphovsrättsligt skyddat material
              på nätet. Men den lagstiftning som finns i dag är ju verkningslös.
              Den fungerar inte.
            </seg>
            <seg n="87ff72b3">
              Vi har fått ett direktiv från EU som ska genomföras i alla medlemsstater.
              Det skulle ha gjorts för länge sedan i vårt land. Nu gör vi det,
              och det är hög tid.
            </seg>
            <seg n="06371135">
              Det är väldigt viktigt att skydda äganderätten, även på nätet.
              Det är jätteviktigt för framtidens filmskapare och för musiker
              att man vet att Sverige inte är någon frihamn för piratkopiering.
            </seg>
            <seg n="3498b05d">
              Kent vill inte alls förstå liknelsen mellan att man snattar något
              i en butik på stan och att man tar musik som man skulle betala
              för på nätet. Jag tycker att det är en högst rimlig jämförelse.
              Det är hög tid att vi får en lagstiftning som gör att vi skyddar
              filmer, musik, läromedel och böcker på nätet så att det även fortsättningsvis
              kan produceras svensk kvalitetskultur på nätet, och att det finns
              tillgängligt så att man lagligen kan få tag på det.
            </seg>
            <seg n="e7473ee3">
              Den lagstiftning som vi nu föreslår är, tycker vi, väl avvägd.
              Det är en svår avvägning, men vi tycker att vi har hittat en balans.
              Vi tycker också att vi med det uppfyller de krav som EU har på
              vårt land i den här frågan.
            </seg>
          </u>
          <note type="speaker" n="ed24b961">
            Anf. 70 PER BOLUND (mp):
          </note>
          <u who="per_bolund_208efb" xml:id="i-e990c13516852ad1-0" n="db696060" next="i-29955afcf5b1f957-0">
            <seg n="9b104322">
              Fru talman! Det brukar ofta sägas att politik handlar om att
              göra avvägningar mellan olika samhällsintressen. Det har också
              upprepats ett stort antal gånger här i kammaren i dag. Men sällan
              har ett lagförslag kommit in till riksdagen som så fullständigt
              har kapitulerat för en enda part, ett samhällsintresse, och som
              så fullständigt har offrat andra breda samhällsintressen såsom
              personlig integritet och rättssäkerhet.
            </seg>
            <seg n="2ccbebf9">
              Det är också mycket sällan som givna vallöften bryts så lättvindigt
              och så totalt som man gör här i dag. Före valet sade Fredrik Reinfeldt
              i tv att vi inte kan jaga en hel ungdomsgeneration. Nu drygt två
              år efter valet är de orden glömda.
            </seg>
            <seg n="d76ed7c1">
              Den moderatledda regeringen driver nu igenom en lagstiftning
              som inte bara ger musik- och filmindustrin möjlighet att jaga
              en ungdomsgeneration på Internet. Man kan jaga vem som helst av
              oss som till exempel har en trådlös uppkoppling mot Internet och
              som då riskerar att få hotbrev hemsända, bli dragna inför domstol,
              till och med få en intrångsundersökning i bostaden och få sin
              dator beslagtagen, bara på misstanken att en illegal fildelning
              har förekommit.
            </seg>
            <seg n="ec871a4c">
              Det har också funnits gott om varningsklockor som, om man bara
              varit beredd att lyssna på dem, tydligt har visat på riskerna
              med den här typen av lagstiftning. Ett exempel på det är ju Danmark,
              där den här lagstiftningen har lett till att tusentals danskar
              har ålagts att betala böter på upp till flera hundra tusen danska
              kronor.
            </seg>
            <seg n="144455ed">
              Det har gjort att om man blir stämd av ett skivbolag är det ett
              stort risktagande att driva saken till rättegång. Anledningen
              är just att det inte är någon vanlig brottmålsrättegång där det
              måste bevisas bortom allt rimligt tvivel att man är skyldig, utan
              det är ett civilmål där beviskraven är mycket lägre.
            </seg>
            <seg n="0c36020f">
              Därför har många människor som faktiskt inte har gjort någon
              olagligt ändå gått med på förlikning och betalat stora summor
              bara för att slippa obehaget med en rättsprocess, slippa risken
              för enorma skadestånd om domslutet skulle gå emot dem och slippa
              risken att få betala motståndarens juridiska kostnader, vilket
              man också kan få på sig att betala.
            </seg>
            <seg n="d402a878">
              Jag tycker inte att det här på något sätt stämmer överens med
              rimliga krav på rättssäkerhet. Vi hade tjänstemän från Justitiedepartementet
              i näringsutskottet som föredrog den här lagstiftningen. Vi frågade
              dem rakt ut om de gjort några ändringar i den svenska lagstiftningen
              med tanke på de danska erfarenheterna. Det klara svaret vi fick
              var nej. Man har inte gjort några ändringar på grund av de erfarenheterna.
              Det finns alltså inget skydd mot att samma sak skulle kunna hända
              i Sverige.
            </seg>
            <seg n="0886041d">
              Fru talman! Hela Internets framväxt har byggt på en anda av samarbete,
              solidaritet och givmildhet. Internet har vuxit fram för att människor
              har velat dela sina erfarenheter och sitt material med andra människor.
              Det har lett till en utveckling som ger oss fantastiska möjligheter
              att få tag på information möjligheter som vi inte ens hade kunnat
              drömma om för tio år sedan.
            </seg>
            <seg n="9aca2d08">
              Ett nyare tecken på denna solidaritet och givmildhet är att man
              nu också har börjat dela med sig av sin trådlösa uppkoppling.
              Det finns nätverk på Internet där man internationellt kan säga
              att om jag delar min uppkoppling med andra människor får jag också
              möjlighet att surfa trådlöst i andra delar av världen, i städer
              runt om på hela jorden. Det här är en fantastisk möjlighet som
              gör att jag, om jag får med mig min bärbara dator, kan kommunicera
              med hela världen var jag än befinner mig på vår jord.
            </seg>
            <seg n="079cf70b">
              Det är klart att ett sådant regelverk som man nu inför, som hotar
              att dra den människa som delar med sig av sin trådlösa uppkoppling
              inför domstol för att en annan människa har laddat ned filer via
              det nätverket, fullständigt kommer att sabotera och omöjliggöra
              en sådan positiv utveckling. Sådana effekter av den här lagstiftningen
              har man absolut inte tagit hänsyn till eller värderat i lagstiftningsprocessen.
            </seg>
            <seg n="a805e92c">
              Ett annat hot som jag ser som väldigt reellt är att man med ökad
              övervakning av Internet och hot om miljonstämningar för enskilda
              Internetabonnenter orsakar ett ökat hemlighetsmakeri på Internet
              och att man ökar användningen av anonymiseringstjänster, så kallade
              darknets. Redan nu har till exempel företrädarna för The Pirate
              Bay börjat planera för att besökarna ska kunna vara anonyma och
              inte kunna spåras när de använder sig av tjänsterna.
            </seg>
            <seg n="6898b3eb">
              Det här är absolut inte något som jag stöder, så missförstå mig
              inte. Det är tvärtom en hotande utveckling som jag är väldigt
              rädd för. En sådan utveckling kommer nämligen ofrånkomligen att
              göra det svårare för våra rättsmyndigheter att avslöja svårare
              brott på Internet. Ju fler personer som döljer sina IP-adresser
              och sin identitet, desto lättare blir det för personer som håller
              på med grova brott, till exempel barnpornografi, narkotika eller
              terrorism, att undgå att avslöjas. Det gäller med självklarhet
              att det är lättare att gömma sig bland miljoner anonymiserade
              användare än bland några tusen som vi har i dag.
            </seg>
            <seg n="5cd818f9">
              Vi hade tjänstemän från Post- och telestyrelsen i utskottet som
              arbetar just med att försöka avslöja sådana grova brott på Internet.
              De var väldigt tydliga med att om den här lagstiftningen går igenom
              och vi får en ökad anonymisering kommer det att bli mycket svårare
              att bedriva det arbetet. Det är också en negativ aspekt på den
              här lagstiftningen som man absolut inte har tagit tillräcklig
              hänsyn till.
            </seg>
            <seg n="c3d1846f">
              Fru talman! Jag ser också den här lagstiftningen som ett hot
              mot Sverige som IT-samhälle. Det är inte den första lagstiftningen
              som kommer, utan det är en i en serie där man till exempel har
              datalagringslagstiftningen som har skapat väldigt stora kostnader
              för Internetoperatörerna. Det har pratats om över 1 miljard i
              investeringskostnader och flera hundra miljoner varje år i driftskostnader
              som självklart kunderna får betala i form av höga abonnemangsavgifter.
              Följden blir självklart att många utesluts från Internet för att
              de inte har råd och möjlighet att betala.
            </seg>
            <seg n="fabfb157">
              Vi har FRA-lagen som ju driver verksamhet utomlands för att man
              inte vill gå med på de villkor som lagen ställer och som skapar
              ilska i våra grannländer och gör att de inte längre vill använda
              sig av svenska Internettjänster eftersom ens säkerhet och skydd
              på Internet inte är tryggade.
            </seg>
            <seg n="24131314">
              Följden av den samlade lagstiftning som man nu driver igenom
              i riksdagen är att Sveriges tätplats som Internetnation faktiskt
              är hotad. Det är en väldigt tråkig och negativ utveckling.
            </seg>
            <seg n="b9c71bdd">
              Fru talman! Regeringen och dess företrädare här i kammaren säger
              sig vilja skydda den enskilda konstnären eller musikskaparen det
              är deras rättigheter man ska värna genom den här lagstiftningen.
              Nu vet vi att i verkligheten är det ytterligt få som har stora
              inkomster från upphovsrättsskyddet och de pengar som kommer därifrån.
              För de allra flesta handlar det om ett par procent av deras intäkter.
              Sedan finns det ett fåtal kulturskapare som kan ha tjänat mycket
              pengar på det, men framför allt är det den amerikanska skiv- och
              filmindustrin som har tjänat stora pengar på upphovsrätt och som
              nu vill värna de intäkterna och därför sätter väldigt hårt tryck
              på både EU och Sverige att driva igenom den här typen av lagstiftning.
            </seg>
            <seg n="0ea3a072">
              Enligt bland andra professor Roger Wallis på KTH sker nu en strukturomvandling
              i bland annat musikbranschen, där man går över från intäkter från
              skivförsäljning till andra intäkter. Ett exempel på hur det går
              att tjäna pengar på musik tack vare den nya tekniken är ett ökat
              intresse och en ökad betalningsvilja för konserter. Chris Brown
              hade en konsert i Helsingfors som lockade en publik på mellan
              7 000 och 8 000 personer, detta trots att bolaget inte hade sålt
              mer än 8 000 exemplar av hans skiva i hela Sverige. Hasse Breitholtz
              som är vd på Sony säger i tidningen: För tio år sedan hade vi
              förmodligen behövt sälja 80 000 exemplar av skivan för att få
              8 000 personer till konserten. Självklart hade alltså enormt många
              av dem som var där laddat ned hans musik, konstaterar han. Han
              slutar med att säga: Livespelningar är extremt viktiga, och det
              är fint att veta att det går att tjäna pengar på konserter.
            </seg>
            <seg n="a3c62906">
              Man har helt enkelt inte minskat sina intäkter, utan man har
              flyttat fokus på var intäkterna ska komma ifrån.
            </seg>
            <seg n="9872939b">
              Ett annat sådant exempel är Madonna som också har gått över till
              att få mer av sina intäkter från sin konsertverksamhet och mindre
              från skivförsäljningen.
            </seg>
            <seg n="a162d213">
              Det finns inga tecken på att konsumtionen av kultur i samhället
              minskar eller att de pengar man använder för kulturkonsumtion
              minskar tvärtom. Man ser snarare en ökning. Däremot kan det vara
              så att det är en strukturomvandling. Man använder pengarna på
              ett annat sätt än tidigare.
            </seg>
            <seg n="47a37c79">
              Den här utvecklingen har skett på grund av en teknisk utveckling.
              Det är inte på något sätt något som är politiskt styrt. Det har
              byggt på ett tryck underifrån, där människor har sett alla de
              fördelar Internet har att erbjuda.
            </seg>
            <seg n="a8255f4d">
              Den stora politiska frågan är då: Ska politiken gå in och rädda
              industrier som håller fast vid en icke fungerande affärsmodell?
              Det är egentligen det den amerikanska skiv- och filmindustrin
              kräver av oss.
            </seg>
            <seg n="10d39abd">
              Jag tycker att man kan jämföra med tidigare strukturomvandlingar.
              Ta till exempel Facit som byggde mekaniska räknemaskiner i Sverige
              för ett antal decennier sedan och som sedan blev utkonkurrerade
              av ny teknik i form av japanska elektroniska räknemaskiner. Hade
              det då varit rimligt att Sverige hade gått in och reglerat användningen
              av den nya tekniken för att värna den befintliga industrin i Sverige
              som höll fast vid en affärsmodell som inte längre fungerade?
            </seg>
            <seg n="ac1b0fa7">
              Jag tror att vi alla är överens om att det inte är ett rimligt
              sätt att hantera en strukturomvandling i en bransch. Man måste
              bejaka att det faktiskt sker en utveckling av tekniken och att
              det också sätter press på dem som verkar i samhället att anpassa
              sina verksamheter till den nya tekniken. Det är så man måste se
              det här förslaget.
            </seg>
            <seg n="9c1cecd0">
              Jag tycker att det är självklart att vi ska välkomna den nya
              tekniken. Vi ska välkomna att människor hittar nya sätt att tjäna
              pengar genom att just använda och bejaka den här tekniken.
            </seg>
            <seg n="2ebd617f">
              Det är också uppenbart att Internet öppnar för nya kulturentreprenörer
              som inte blir beroende av stora multinationella skiv- och filmbolag.
              De får genom Internet möjlighet att direkt kommunicera med sina
              kunder och att direkt få en möjlighet att sprida sin musik och
              sin kultur och tjäna pengar på den på helt nya sätt. Det är ett
              fantastiskt redskap som vi verkligen ska välkomna.
            </seg>
            <seg n="86c2f7a3">
              Om man som jag vill värna det fria Internet är det en sorgens
              dag när man inför regler som gör att våra rörelser på Internet
              kommer att övervakas och följas. Jag ser det här som ytterligare
              en spik i kistan för Sverige som IT-nation.
            </seg>
            <seg n="4227ec51">
              Jag tycker också att det är en sorgens dag när lagstiftning införs
              som gör att demokratin och rättssäkerheten inskränks ännu mer
              än tidigare, och det för att skydda en industri som inte levererar
              vad kunderna vill ha och efterfrågar.
            </seg>
          </u>
          <note n="5a60ef04">
            I detta anförande instämde Lage Rahm (mp).
          </note>
          <note n="602dc319">
            Anf. 71 ULRIKA KARLSSON i Uppsala (m):
          </note>
          <u who="per_bolund_208efb" xml:id="i-29955afcf5b1f957-0" n="db696060" prev="i-e990c13516852ad1-0">
            <seg n="3725a27a">
              Fru talman! Min inställning, Moderaternas inställning och alliansens
              inställning är att upphovsrätten ska respekteras såväl i den fysiska
              miljön som på Internet.
            </seg>
            <seg n="52b7b093">
              Om jag har en bok som jag har lånat på biblioteket ger det inte
              mig rätt att kopiera den, att ställa mig vid kopiatorn, trycka
              på print och kopiera boken i väldigt många exemplar och ge till
              mina vänner eller andra.
            </seg>
            <seg n="305c6115">
              Om jag lånar en bok lagligen på nätet ger det inte mig rätt att
              kopiera den, trycka på enter och dela den till mina vänner eller
              andra.
            </seg>
            <seg n="99d6f2fc">
              Musiker, författare, filmskapare, dataspelsutvecklare, journalister,
              arkitekter, listan kan göras lång; alla rättighetsinnehavare ska
              ha rätt att förfoga över sitt eget material. Det är helt enkelt
              de som ska säga när vi har rätt att trycka på print eller enter.
              Det är rättighetsinnehavarna som ska kunna avgöra var, när och
              hur deras verk ska mångfaldigas och spridas. Det är grunden i
              upphovsrätten.
            </seg>
            <seg n="6daaafdb">
              Internet innebär ofantliga möjligheter för oss alla, fru talman.
              Det ger ofantliga möjligheter för upphovsmän att sprida sina verk
              samtidigt som vi som konsumenter enkelt kan ta del av de verken.
            </seg>
            <seg n="7cf8bee7">
              De som vill sprida sina verk på Internet fritt ska naturligtvis
              få göra det. De som vill lägga ut sitt material fritt för oss
              alla att ta del av ska naturligtvis få göra det. Vi vill inte
              begränsa den legala fildelningen på något sätt. Det är bra om
              man vill göra det.
            </seg>
            <seg n="9062c21f">
              Det vi vill begränsa är när människor olovligen delar med sig
              av upphovsrättsskyddat material. Vi vill främja den tekniska utvecklingen
              av lagliga, attraktiva och konsumentvänliga alternativ för att
              ta del av film, musik, dataspel, litteratur och annat upphovsrättsligt
              material på Internet. Det måste finnas fler lagliga alternativ.
            </seg>
            <seg n="0822721c">
              Det finns fler lagliga alternativ redan i dag jämfört med vad
              det fanns för ett år sedan. Utvecklingen går ofantligt fort, och
              vi för kontinuerliga samtal med branschen. Jag vet att branschen
              arbetar aktivt med att få fram nya lagliga alternativ.
            </seg>
            <seg n="aa00167c">
              Den illegala fildelningen då? Vi ska inte jaga en hel ungdomsgeneration,
              var det någon som sade i talarstolen tidigare. Men den illegala
              fildelningen är i Sverige kriminaliserad. Det är olagligt att
              dela med sig, att ladda upp eller ladda ned upphovsrättsskyddat
              material. Det är kriminaliserat sedan den 1 juli 2005. Då hade
              vi en socialdemokratisk regering. Det är kriminaliserat att göra
              detta.
            </seg>
            <seg n="fef8f5a4">
              Det vi gör nu är att vi skiljer på straffrätten och civilrätten.
              Vi ger en möjlighet för rättighetsinnehavare som har drabbats
              av olovlig fildelning att göra någonting annat än en polisanmälan.
            </seg>
            <seg n="cff1b598">
              Äganderätt och upphovsrätt är faktiskt grundpelare i en fri marknadsekonomi.
              Att kunna skilja på ditt och mitt är fundamentalt och centralt
              för att vi ska kunna upprätta avtal mellan oss, för att vi ska
              kunna handla med varandra och för att vi ska kunna ha en marknad.
              Äganderätt, upphovsrätt och immateriella rättigheter är grunden
              för marknadsekonomin. Det är faktiskt grunden för en yttrandefrihet.
              Om man inte har någon upphovsrätt finns det ingen yttrandefrihet.
              Om man inte har någon upphovsrätt finns det ingen marknadsekonomi.
            </seg>
            <seg n="61251462">
              Vad gäller då i dag, fru talman, och varför har vi den här propositionen
              på vårt bord? Det är så att vi har upphovsrätt även för det material
              som olovligen delas på Internet. Men det finns ingen praktisk
              möjlighet att kunna ta till vara den rättigheten eftersom personen
              som har gjort denna olovliga fildelning är anonym.
            </seg>
            <seg n="1999b180">
              Det som finns när det gäller upphovsrättsintrång som sker i andra
              forum än på Internet är att den berörda rättighetsinnehavaren
              kan vända sig antingen till den som har begått upphovsrättsintrånget
              och vänligen be denne att sluta med detta eller till en domstol
              för en skadeståndsprocess.
            </seg>
            <seg n="43c68175">
              När det gäller Internet är inte det möjligt. Anonymiteten sätter
              gränser. Det innebär att upphovsmän inte kan ta till vara sin
              rätt. De kan inte ta till vara rätten till sitt arbete eller rätten
              att få betalt. Självklart behöver vi en lagstiftning som fungerar
              på Internet i praktiken. Förslaget som vi nu diskuterar skapar
              möjligheter att i större utsträckning än i dag låta upphovsrättsintrång
              på Internet bli en uppgift för parterna och inte för polis och
              åklagare.
            </seg>
            <seg n="d23996e0">
              När vi då talar om det informationsföreläggande som har varit
              uppe till diskussion, möjligheten att få ut information bakom
              ett anonymt IP-nummer, är det faktiskt så att det skapas en möjlighet
              för en rättighetsinnehavare att få ut information bakom detta
              anonyma IP-nummer för att kunna få en motpart. Men det är efter
              ett domstolsbeslut. Det är en domstol som ska besluta om denna
              information ska lämnas ut. Det sker endast under särskilda förutsättningar
              som regleras i lag.
            </seg>
            <seg n="f633f61f">
              För att en bredbandsoperatör ska kunna åläggas att lämna ut information
              bakom det anonyma IP-numret måste alltså domstolen ha beslutat
              det. Det måste visas i domstolsprocessen att för det första ett
              upphovsrättsintrång har skett och för det andra att den aktuella
              IP-adressen har använts vid det tillfället då det upphovsrättsliga
              intrånget skedde. Vad händer då? Jo, då kan domstolen ålägga bredbandsoperatören
              att lämna ut denna information till rättighetsinnehavaren. När
              rättighetsinnehavaren får denna information har rättighetsinnehavaren
              en motpart.
            </seg>
            <seg n="adcb3c5c">
              Det är allt som sägs i detta. Skadestånd och skadeståndsskyldigheten
              är inte på något sätt avgjord i och med detta. Det här lagförslaget
              reglerar inte frågan om personen bakom den IP-adress som har lämnats
              ut faktiskt har begått ett upphovsrättsintrång eller inte. Det
              här lagförslaget säger ingenting om man juridiskt sett ska kunna
              bli skadeståndsskyldig. För det krävs en ny domstolsprövning.
              Man måste vända sig till domstolen igen i så fall.
            </seg>
            <seg n="f79e6b59">
              För att en sådan skadeståndsprocess ska bli aktuell måste rättighetsinnehavaren
              visa att det var just abonnenten och ingen annan som gjorde intrånget.
              Om Lage Rahm och Per Bolund är oroliga för orimliga skadeståndskrav,
              fru talman, borde Lage Rahm och Per Bolund ha lagt fram ett yrkande
              om att ändra skadeståndsrätten. Men det har inte Lage Rahm eller
              Per Bolund gjort utan samma skadeståndsrätt gäller i dag och efter
              att vi har beslutat om detta sanktionsdirektiv.
            </seg>
            <seg n="c54c1928">
              Det handlar kort och gott om möjligheten för rättighetsinnehavaren
              att få kontakt med personen bakom en viss IP-adress för att rättighetsinnehavaren
              i förlängningen ska kunna driva en civilrättslig process, om det
              är önskvärt, och eventuellt en skadeståndsprocess.
            </seg>
            <seg n="844476e1">
              Fru talman! I detta lagförslag finns det faktiskt en rimlig balans
              när det gäller å ena sidan möjligheten att kunna skydda sin immateriella
              äganderätt och att kunna ingripa mot dem som kränker den immateriella
              äganderätten och å andra sidan den personliga integriteten. Det
              är ett väl avvägt lagförslag som är proportionerligt. Det är rättssäkert
              och förutsägbart, det värnar upphovsrätten och en upphovsrätt
              som är teknikoberoende. Det här ger rättighetsinnehavare möjlighet
              att i praktiken ta till vara sin rätt. Det är den rätt som de
              faktiskt har i teorin men inte i praktiken i dag.
            </seg>
            <seg n="a584b2e2">
              Vi gör det praktiskt möjligt att ta till vara sina rättigheter.
              Att kunna ta till vara sina rättigheter är att stärka rättsstaten.
              Rättsstatens principer är att människor ska ges möjlighet att
              tillvarata sina rättigheter. Det här lagförslaget stärker möjligheterna
              till det.
            </seg>
            <seg n="44512808">
              Med detta, fru talman, vill jag yrka bifall till förslaget i
              betänkandet.
            </seg>
          </u>
          <note type="speaker" n="a6d7fc50">
            Anf. 72 PER BOLUND (mp) replik:
          </note>
          <u who="per_bolund_208efb" xml:id="i-e990c13516852ad1-1" n="db696060" next="i-29955afcf5b1f957-1">
            <seg n="00380c3b">
              Fru talman! Det hänvisades till att någon hade sagt i debatten
              att man inte ska jaga en ungdomsgeneration. Den som faktiskt har
              sagt det är ordföranden i ditt parti, Fredrik Reinfeldt. Han sade
              före valet att man inte ska jaga en hel ungdomsgeneration. Nu
              i efterhand ser vi vad som blev den konkreta effekten av detta.
              Det är precis tvärtemot vad han uttalade. Det är klart att det
              är ett problem när man uttalar vallöften inför ett val och sedan
              inte följer upp dem efteråt. Det är en tråkig utveckling för demokratin.
            </seg>
            <seg n="92a7a64b">
              Det här är inte första gången som upphovsrättsinnehavare har
              varit oroliga för ny teknik eller ny utveckling i samhället. Samma
              problem och kritik väcktes när bibliotek infördes. Författarna
              trodde att de inte skulle få ersättning. När bandspelare kom så
              att det gick att spela in musik från radion var branschen otroligt
              orolig. När videobandspelarna kom trodde filmindustrin att alla
              möjligheter att få in intäkter skulle förloras, och så vidare.
            </seg>
            <seg n="c8d0f0ea">
              Skillnaden nu från då var att då gjordes inte några stora inskränkningar
              i människors möjlighet att använda tekniken, men det är det man
              försöker göra nu. Man försöker att införa en lagstiftning som
              ska hindra människor från att med hjälp av fildelning få tillgång
              till exempelvis musik eller filmer.
            </seg>
            <seg n="a9c4ff11">
              Ulrika Karlsson låtsas ju att det inte finns någon konflikt mellan
              legal och illegal nedladdning, att det inte kommer att lägga några
              hinder i vägen för legal nedladdning. Det är en förenkling av
              verkligheten. Självklart finns sådana konflikter. Det är oftast
              svårt att veta vad som är en fil som har lagts ut legalt på nätet
              jämfört med en fil som har lagts ut illegalt. Det är inte heller
              lätt för konsumenterna att vara säkra på det. Det här är dessutom
              en lagstiftning som från branschens sida handlar mycket om att
              skrämma bort människor från fildelning. Skrämmer man bort människor
              kommer de också att skrämmas bort från den legala fildelningen,
              vilket kommer att påverka hela den nya musikbranschen som baserar
              sig på att använda tekniken på ett positivt sätt. Självklart kommer
              detta att inskränka de möjligheter som du pratar dig varm för.
            </seg>
          </u>
          <note n="43cebc6d">
            Anf. 73 ULRIKA KARLSSON i Uppsala (m) replik:
          </note>
          <u who="per_bolund_208efb" xml:id="i-29955afcf5b1f957-1" n="db696060" prev="i-e990c13516852ad1-1">
            <seg n="5adfdc1a">
              Fru talman! För mitt ställningstagande har jag baserat mig på
              sju ingångsvärden.
            </seg>
            <seg n="de638b31">
              Sedan var det frågan om att jaga ungdomar. Jag vet att Per Bolund
              tidigare sade att han vill stärka upphovsrätten. Samtidigt säger
              han att vi inte kan jaga en hel ungdomsgeneration, och han hänvisade
              till min partiordförande. Då har min partiordförande och vi i
              alliansen lagt fram det här förslaget som inte jagar en hel ungdomsgeneration.
              Om Per Bolund vill stärka upphovsrätten och inte jaga en hel ungdomsgeneration
              och fälla förslaget, vad vill då Per Bolund göra för att stärka
              upphovsrätten?
            </seg>
          </u>
          <note type="speaker" n="7d6d24b6">
            Anf. 74 PER BOLUND (mp) replik:
          </note>
          <u who="per_bolund_208efb" xml:id="i-4970ebd01243f8a3-0" n="db696060">
            <seg n="80f6be9e">
              Fru talman! Det finns inga inskränkningar mot att jaga människor
              som fildelar på Internet med den här lagstiftningen. Det är upp
              till vem som helst som vill värna sin upphovsrätt att gå till
              domstol och inleda en civilrättslig process. Problemet med en
              sådan process är ju att det inte är samma grundtrygghet för den
              som är åtalad, att det måste bevisas att man är skyldig. Det är
              tvärtom så att det kan bli situationer där det är en omvänd bevisbörda,
              att man till slut måste bevisa att man inte själv har använt sig
              av sin egen Internetuppkoppling för att ladda ned filer. Det är
              precis vad vi menar när vi pratar om att rättssäkerheten faktiskt
              är hotad.
            </seg>
            <seg n="4bd921f0">
              Det är också fråga om en domstolsprocess där en part har enormt
              mycket resurser i ryggen, till exempel den amerikanska film- och
              musikindustrin, beväpnad till tänderna och med en uppsättning
              av kompetenta jurister som för deras talan. På den andra sidan
              finns en enskild Internetabonnent, som oftast inte har sådana
              resurser över huvud taget och som inte är juridiskt bevandrad.
              Det är klart att det blir en extrem ojämlikhet i domstolsbehandlingen,
              vilket också är ett problem för rättssäkerheten.
            </seg>
            <seg n="8c303733">
              Ulrika Karlsson pratade förut om att skadeståndsrätten inte förändras
              av detta. Nu finns det mycket reglerat i fråga om skadestånd i
              lagstiftningen. Framför allt är det intressant att skadeståndsrätten
              inte hindrar bolagen från att skriva hotbrev till abonnenter och
              gå in med vilka krav som helst. Det framgår i till exempel Pirate
              Bay-rättegången. Där lades fram stämningar på 100 miljoner. Samma
              sak har vi också sett i till exempel Danmark med enormt höga skadeståndskrav.
            </seg>
            <seg n="88835d1b">
              Detta är vad man tänker använda lagstiftningen till. Man tänker
              använda den för att skrämma människor bort från Internet. Det
              är ett hot mot rättssäkerheten. Det blir ett problem med sådana
              enormt höga skadeståndskrav och att människor inte vågar gå till
              domstol eftersom de vet att de kan få betala dessa skadeståndskrav
              och dessutom betala de juridiska kostnaderna.
            </seg>
            <seg n="64c45189">
              Anf. 75 ULRIKA KARLSSON i Uppsala (m) replik:
            </seg>
            <seg n="2a1c3d27">
              Fru talman! Det är kanske på sin plats att förtydliga ännu en
              gång vad som gäller i svensk skadeståndsrätt. Svensk skadeståndsrätt
              kan inte göra skillnad på om jag står vid kopiatorn och trycker
              print eller om jag sitter vid datorn och trycker enter. Samma
              beviskrav gäller, nämligen att för motparten bevisa att det är
              du eller jag som står vid kopiatorn och trycker print eller sitter
              vid datorn och trycker enter. Samma beviskrav gäller. Det här
              direktivet gör ingen som helst skillnad i skadeståndsrätten. Skadeståndsrätten
              ser ut som skadeståndsrätten gör i det avseendet, även efter dagens
              beslut.
            </seg>
            <seg n="9121cd5d">
              Jag noterar, fru talman, att jag fortfarande inte har fått svar
              på min fråga. Jag tycker att man är svaret skyldig. Det är lätt
              att slänga sig med ord och säga att man vill stärka upphovsrätten.
              Men om man inte vill göra det på det här sättet och man inte vill
              använda polis och åklagare för att jaga ungdomar är man faktiskt
              svaret skyldig: Vad vill man då göra för att stärka upphovsrätten?
            </seg>
            <seg n="71d8e703">
              EG-domstolen var mycket tydlig på den punkten. Vi har en skyldighet
              att se till att den immateriella äganderätten också kan efterlevas
              i forumet som gäller Internet.
            </seg>
          </u>
          <note type="speaker" n="50057b84">
            Anf. 76 JOHAN LINANDER (c):
          </note>
          <u who="johan_linander_3c84a6" xml:id="i-07897eb35a30c100-0" n="f0c04fc0">
            <seg n="4d70efc4">
              Fru talman! I dag debatterar vi ett av de mest omdiskuterade
              lagförslagen det senaste året. Det gäller direktivet om civilrättsliga
              sanktioner på immaterialrättens område, även kallat Ipred.
            </seg>
            <seg n="17305b53">
              Direktivet antogs, som vi har hört, i april 2004 och skulle ha
              varit genomfört i svensk rätt redan den 29 april 2006. Det var
              då den socialdemokratiska regeringen med justitieminister Thomas
              Bodström i spetsen förhandlade för Sveriges räkning och antog
              direktivet. Men sedan när det skulle genomföras i svensk rätt
              blev Socialdemokraterna handlingsförlamade, och man kan misstänka
              att de väntade ut valet eftersom de visste att det var en känslig
              fråga. Begreppet Bodströmsamhället fanns redan.
            </seg>
            <seg n="49c4ee68">
              I stället tillsatte mycket riktigt, som Eva-Lena Jansson sade
              tidigare, Socialdemokraterna en utredning i augusti 2006. Den
              handlade över huvud taget inte om hur direktivet skulle genomföras
              i svensk rätt.
            </seg>
            <seg n="f943ffb2">
              Den här utredningen kom i stället med ett enda lagförslag, nämligen
              om att Internetleverantörer skulle kunna stänga av abonnenter
              från Internet vid systematiska upphovsrättsliga intrång. Med andra
              ord skulle svenska medborgare kunna stängas ute från Internet
              och därmed inte kunna betala sina räkningar via Internet, inte
              kunna mejla till sina vänner eller handla via nätet och inte kunna
              använda sig av den enorma informationskälla som Internet är.
            </seg>
            <seg n="5b19f545">
              Det förslaget har vi i Centerpartiet väldigt starkt reagerat
              mot. Med dagens beslut kastas det i papperskorgen. Att bli avstängd
              från Internet är lika orimligt som att bli förbjuden att skicka
              brev, handla i affären och gå till biblioteket.
            </seg>
            <seg n="65b6dff8">
              Fru talman! Alla dagar som riksdagsledamot är inte lika roliga.
              Ibland måste man vara med och fatta beslut som man innerst inne
              inte tycker är de allra bästa. Man kan göra som Socialdemokraterna
              och bara vänta, eller också kan man göra som den borgerliga alliansen
              och förhandla, kompromissa och komma överens även i svåra frågor.
            </seg>
            <seg n="f85fc6fd">
              I det beslut som vi i dag kommer att fatta finns det ärligt talat
              delar som jag helst skulle vilja slippa. En sådan del finns i
              kompromissen. En annan sådan del består av det som finns i direktivet
              som vi måste genomföra.
            </seg>
            <seg n="2e76dd2e">
              Kompromisser betyder att man får igenom en del saker men måste
              acceptera annat som man egentligen inte tycker är bra. Kompromisser
              är en del av politiken. Förstår man inte att kompromisser behövs
              ska man inte ge sig in i politiken.
            </seg>
            <seg n="d3a941e6">
              Den del av direktivet som vi måste genomföra och som känns mest
              främmande för svensk rättstradition gäller kravet på att den dömde
              ska offentliggöra domstolsutslaget. Det betyder att den som döms
              för ett upphovsrättsintrång även kan dömas till att bekosta lämpliga
              åtgärder för att sprida information om domen i målet, något som
              vi i övrigt inte har i Sverige. Jag tycker att det här känns alldeles
              fel. Men eftersom den socialdemokratiska regeringen 2004 accepterade
              detta i direktivet måste vi nu genomföra det.
            </seg>
            <seg n="6e9b2c6d">
              När det gäller själva informationsföreläggandet, som vi redan
              hört väldigt mycket om här i dag, det vill säga utlämningen av
              abonnentuppgifter, har en lång rad åtgärder lagts in för att rättssäkerheten
              och skyddet av den personliga integriteten ska tillgodoses. Först
              krävs det en domstolsprövning. Det krävs också sannolika skäl
              för att ett intrång i upphovsrätten skett via just det påstådda
              IP-numret. Domstolen ska också göra en proportionalitetsbedömning,
              det vill säga en avvägning mellan behovet av åtgärden och intrånget
              i den enskildes integritet.
            </seg>
            <seg n="889ed5b4">
              Det har också förtydligats att en abonnent inte automatiskt är
              ansvarig för ett upphovsrättsintrång via hans eller hennes uppkoppling.
              För att domstol ska döma ut skadestånd måste rättighetshavaren
              visa på det normala, vanliga, sättet och presentera tillräcklig
              bevisning för att det är just abonnenten som har orsakat ekonomisk
              skada och att skadestånd därför ska dömas ut.
            </seg>
            <seg n="15370a23">
              Ytterligare en viktig del i dagens beslut är att en utvärdering
              påbörjas så fort lagen träder i kraft. Vid utvärderingen ska det
              följas upp hur lagen tillämpas, vilka effekterna blir till exempel
              för öppna nätverk, och att reglerna i första hand används för
              att vidta åtgärder mot intrång av stor omfattning.
            </seg>
            <seg n="bc2885ba">
              Fru talman! I den debatt som i månader fortgått om Ipred har
              många missförstånd uppstått. Det har handlat om intrångsundersökningen,
              om kvarstad och om hur den civilrättsliga processen egentligen
              går till när någon begärt skadestånd. Det är väl bra att politiska
              frågor debatteras. Men det är olyckligt när missförstånd mer eller
              mindre medvetet sprids, vilket innebär att fler har blivit oroliga.
            </seg>
            <seg n="53167090">
              Nu när vi här i kammaren debatterar och ska fatta beslut om Ipred
              är det olyckligt att det även här sprids felaktigheter. Det började
              med att Socialdemokraternas Eva-Lena Jansson sade att upphovsrättsinnehavare
              skulle kunna få ut uppgifter om vilken IP-adress en person har.
              Det stämmer inte. Jag vet inte om det var ett misstag. Ett informationsföreläggande
              handlar om att få ut abonnentuppgifter, uppgifter om vem som har
              en viss IP-adress, inte tvärtom. Man kan inte komma med en uppgift
              om en person och få reda på vilken IP-adress den personen haft
              det är oftast fråga om haft eftersom vi har dynamiska IP-adresser
              och inte har kvar dem speciellt länge, eller rättare sagt finns
              de bara så länge datorn är uppkopplad just vid tillfället i fråga.
              Skillnaden är alltså mycket stor.
            </seg>
            <seg n="e00b7484">
              Vänsterpartisten Kent Persson fortsatte med att hänvisa till
              en säkerhetsexpert. Jag antar att källan är en artikel i Svenska
              Dagbladet en artikel som tyvärr var full av felaktigheter. Jag
              har skrivit om detta på min blogg och kan berätta att säkerhetsexperten
              själv har varit inne och kommenterat och även medgett att han
              hade fel. Jag begär dock inte att Kent Persson går in och läser
              på min blogg.
            </seg>
            <seg n="2f074c71">
              Vidare hävdar vänsterpartisten Kent Persson att upphovsrättsinnehavare
              skulle få rätt till privat husrannsakan, som dessutom skulle tillåtas
              i större utsträckning än polisiär husrannsakan. Inte heller det
              stämmer.
            </seg>
            <seg n="2e4b91ee">
              För det första är en intrångsundersökning inte en husrannsakan.
              Vid en husrannsakan kan polisen göra beslag. Det kan man inte
              göra vid en intrångsundersökning. Dessutom är det inte upphovsrättsinnehavaren
              som får göra en intrångsundersökning. Det är kronofogden som verkställer
              och en domstol som beslutar.
            </seg>
            <seg n="010178c1">
              För det andra är det inte lättare att få en intrångsundersökning
              än att få en polisiär rannsakan enligt 28 kap. 1 § rättegångsbalken.
              Husrannsakan kan polisen i vissa fall få göra även utan domstolsutslag.
            </seg>
            <seg n="68481762">
              Fru talman! Både Vänsterpartiets Kent Persson och Miljöpartiets
              Lage Rahm kritiserar upphovsrättsinnehavarnas möjlighet att kräva
              skadestånd i civilrättsliga processer. Detta är intressant. Vi
              ska vara på det klara med att dagens beslut inte på något sätt
              ändrar hur de civilrättsliga processerna ska se ut.
            </seg>
            <seg n="9dec32cc">
              Den fråga man ställer sig är vad Vänsterpartiet och Miljöpartiet
              tycker ska ändras. På Per Bolund lät det nästan som att ett slags
              tak skulle införas för hur stort skadestånd man får yrka på. Hur
              skulle det taket kunna se ut? Det är lätt att kritisera. Kom i
              stället med förslag om hur ni tycker att det ska se ut!
            </seg>
            <seg n="1b344988">
              Man kan också fråga sig om Miljöpartiet och Vänsterpartiet tidigare
              har väckt några motioner. Om ni nu tycker att systemet med civilrättsliga
              skadeståndsprocesser är så orimliga kan man ju undra vilka förslag
              ni tidigare lagt fram.
            </seg>
            <seg n="fd40df76">
              Lage Rahm fortsatte med att fråga sig varför det ska gå minst
              en månad innan information lämnas ut om abonnentuppgifter, alltså
              till den person som fått sina uppgifter utlämnade. Svaret finns
              i propositionen. Där är det inte några som helst hemligheter.
              Jag antar att Lage Rahm har läst propositionen.
            </seg>
            <seg n="d29c81e9">
              Rättighetshavarna får en månad på sig för att föra civilrättslig
              talan. Under den tiden ska abonnenten inte ges möjlighet att undanröja
              eventuell bevisning. Inte en enda remissinstans hade någonting
              att anföra mot detta när förslaget var ute på remiss. Det hindrar
              självklart inte Lage Rahm att vara mot det, men det är viktigt
              att veta detta. Det har ju varit en väldigt stor remissrunda när
              det gäller det här förslaget.
            </seg>
            <seg n="a63eb5a1">
              Lage Rahm pratade också om att det skulle bli hembesök med hot
              och trakasserier. Då frågar jag mig om Lage Rahm påstår att upphovsrättsinnehavaren
              eller dess organisationer kommer att ringa på och hota och trakassera
              folk. Varifrån kommer de uppgifterna? Om det finns människor som
              får ont i magen av oro får man nog fundera på vilka uppgifter
              man själv sprider och vilket magont de kan ge. I replikskiftet
              med Mikael Oscarsson sade Lage Rahm att vi ska hålla oss till
              fakta. Det håller jag verkligen med om.
            </seg>
            <seg n="b903baa8">
              Det hela fortsatte med en mycket lång utläggning från Lage Rahms
              sida om intrångsundersökning och om hur människor skulle drabbas.
              Trots att han väldigt länge pratade om intrångsundersökningen
              lyckades han totalt glömma bort att berätta att domstolen också
              ska göra en proportionalitetsbedömning i frågor om huruvida intrångsundersökning
              ska få göras eller inte. I förarbetena till den här lagen står
              det: Skyddet för hemfrid och privatliv måste särskilt beaktas.
            </seg>
            <seg n="e9a73393">
              Jag har försökt lite närmare titta på när intrångsundersökningar
              hittills skett. Lagen har ju funnits i cirka tio år, så det är
              inte på något sätt fråga om en ny lag även om det låter så. Det
              har varit tillfällen då intrångsundersökningar skett i hemmet,
              men så har skett när man haft näringsverksamhet som skötts från
              hemmet eller när man har kopierat hemlig information och sedan
              tagit den med sig till hemmet.
            </seg>
            <seg n="af334fba">
              Att intrångsundersökningar skulle göras i vanliga fildelares
              hem känns mycket osannolikt. Jag skulle vilja påstå att det inte
              blir några intrångsundersökningar hemma hos fildelare eller hemma
              hos deras föräldrar eller deras grannar om nu trådlös uppkoppling
              används.
            </seg>
            <seg n="c05aa6c3">
              Den här kritiken måste följas upp med frågan: Vilka motioner
              eller andra förslag har Miljöpartiet, och för den delen också
              Vänsterpartiet, lagt fram för att förändra lagstiftningen om intrångsundersökningar?
            </seg>
            <seg n="a54fb433">
              Om ni är så oerhört kritiska mot att den finns och har funnits
              i tio år, vad har ni då gjort för att förändra lagen? Det är en
              relevant fråga.
            </seg>
            <seg n="75f6eb4f">
              Fru talman! Jag har använt mycket mer tid än vad jag hade anmält
              mig till, och jag beklagar det. Jag vill säga att jag inte är
              nöjd med alla de delar som vi i dag kommer att fatta beslut om,
              men jag tycker att det är en acceptabel kompromiss. En del av
              den kritik som framförs är också befogad. Men att skrämma folk
              med överdrifter eller i vissa fall rena felaktigheter i sin argumentation
              tycker jag inte är okej.
            </seg>
            <seg n="744df037">
              Jag vill avsluta med att yrka bifall till förslaget i betänkandet
              och avslag på samtliga reservationer. Jag vill också säga att
              jag tycker att den utvärdering som nu påbörjas är mycket viktig.
              Jag kommer att följa utvecklingen mycket noga. Skulle lagstiftningen
              på något sätt missbrukas eller på annat sätt ge oväntade negativa
              följder kommer vi från Centerpartiets sida att återkomma med förslag
              till lagändring.
            </seg>
          </u>
          <note type="speaker" n="f1d22db0">
            Anf. 77 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-11" n="4e893360">
            <seg n="864b4716">
              Fru talman! Jag kan börja med att hålla med Johan Linander om
              att det här i en del stycken inte är en särskilt bra lag. Jag
              uppskattar den uppriktighet som Johan Linander visar oss här i
              kammaren och inför svenska folket genom att framhålla det. Det
              känns väldigt bra, och jag hoppas att vi i framtiden kan komma
              fram till bra förändringar, kanske tillsammans. Det vore i alla
              fall väldigt bra.
            </seg>
            <seg n="9a09f3f9">
              Johan Linander ägnade lång tid åt att rätta små fel som smugit
              sig in i vad som sagts av vissa talare. Jag kan glädja mig åt
              att han faktiskt inte hade lyckats hitta ett enda fel i det jag
              sade utan snarare tolkade att något skulle kunna vara fel. Bland
              annat sade han att jag hade sagt att det skulle bli trakasserier.
              Jag sade att det kunde bli trakasserier. Jag menar att det är
              en risk.
            </seg>
            <seg n="b0c0a155">
              Jag skulle ha uppskattat om Johan Linander hade gått igenom även
              där de borgerliga politiker som har sagt fel. Det har skett fel
              även på den sidan. Men det känns bra som sagt att han inte, åtminstone
              av vad som har kommit fram hittills, hade hittat några fel i det
              jag sade.
            </seg>
            <seg n="56e5c74c">
              När det gäller intrångsundersökningar är det en stor skillnad
              i förhållande till vad som var tidigare. Man nämner det i en lag
              som i mångt och mycket inriktar sig på att få fram en bevisning
              för att människor ska kunna fällas efter stämningar. Det handlar
              om privatpersoner som har laddat ned ett par låtar. Det är en
              stor skillnad jämfört med vad som var tidigare. När det handlar
              om immaterialrättsintrång som berör stort omfång av till exempel
              skog som någon har tillverkat är det en helt annan sak. Det är
              näringsverksamhet.
            </seg>
          </u>
          <note type="speaker" n="12430072">
            Anf. 78 JOHAN LINANDER (c) replik:
          </note>
          <u who="johan_linander_3c84a6" xml:id="i-07897eb35a30c100-1" n="f0c04fc0">
            <seg n="2d1aa34a">
              Fru talman! Jag börjar med att konstatera att Lage Rahm säger
              att vissa delar inte är bra i lagförslaget. Det måste betyda att
              han i andra delar tycker att det är bra saker, men ni yrkar avslag
              på hela propositionen. Då kan man fråga: Håller du inte med om
              att det i lagförslaget finns delar som vi inte behöver genomföra
              enligt EG-domstolens Telefónicamål? Men det handlar mest om det
              som måste genomföras. Det skulle ha varit genomfört den 29 april
              2006.
            </seg>
            <seg n="85f79044">
              Sverige är redan hotat av stämning, och vi kan bli skadeståndsskyldiga
              för att vi inte genomför direktivet. Ändå föreslår Miljöpartiet
              att hela förslaget ska avslås. Tycker ni inte att vi ska genomföra
              direktivet? Hade ni sagt att vi ska lämna EU genast som ni har
              sagt tidigare hade jag förstått det. Men nu är ni för att vi är
              medlem, och ska vi då inte genomföra de direktiv som finns? Det
              är en fråga som jag tycker att ni behöver svara på.
            </seg>
            <seg n="3e57b32f">
              Det är intressant att oppositionen tycker att majoriteten ska
              hjälpa till med att opponera. Det får ni klara av själva, och
              jag tror att ni klarar det. Jag tycker inte att jag behöver recensera
              mina allianskollegers eventuella felaktigheter i den här talarstolen,
              det får ni sköta.
            </seg>
            <seg n="6363d109">
              Till slut: Nog hittade jag ett och annat fel i det som Lage Rahm
              sade, speciellt påståendet att det nu skulle bli en massa intrångsundersökningar.
              Vad är belägget för det? Var har du fått uppgifterna om att det
              kommer att bli en massa intrångsundersökningar? Jag tror att du
              använde just begreppet massa.
            </seg>
            <seg n="1632fc1b">
              Jag vet inte om Lage Rahm har studerat förarbetena till lagen
              om intrångsundersökningar och sett att skyddet för hemfrid och
              privatliv särskilt måste beaktas. Det har gjort att man inte ger
              tillstånd till intrångsundersökningar i privata hem om det inte
              samtidigt gäller näringsverksamhet eller att man tagit hem speciella
              uppgifter.
            </seg>
          </u>
          <note type="speaker" n="bedb8684">
            Anf. 79 LAGE RAHM (mp) replik:
          </note>
          <u who="lage_rahm_1a5db7" xml:id="i-b284719e173ed49f-12" n="4e893360">
            <seg n="a502dd3d">
              Fru talman! Det råkar faktiskt vara så att jag har läst förarbetena
              till lagen om intrångsundersökningar. Jag är fullt medveten om
              att det står om proportionalitetsbedömningar där. Frågan är hur
              de i praktiken ska utföras när man måste skaffa någon form av
              bevis till det civilrättsliga målet. Det är det frågan gäller.
              Tyvärr tror jag att vi är två av de få i denna kammare som har
              läst förarbetena. Jag tror inte att det är så många fler som har
              gjort det. Det tycker jag är ett problem.
            </seg>
            <seg n="79af95f9">
              Jag tycker att vissa delar är dåliga, och jag påpekade att jag
              och Johan Linander var överens om att vissa delar är dåliga. Det
              var åtminstone vad Johan Linander sade. Jag tycker själv att rätt
              så många delar är dåliga. Det är anledningen till att vi anser
              att helheten blir så pass dålig att det här behöver arbetas om,
              och därför bör riksdagen avslå det.
            </seg>
            <seg n="31344128">
              Jag gillar som sagt att man svarar på frågorna. Jag tycker att
              det är rimligt att fråga sig: Vad ska vi göra med direktivet?
              I direktivet står det att vi behöver genomföra en del saker som
              är direkt dåliga, och det finns en del saker där regeringen har
              gått längre på den dåliga vägen.
            </seg>
            <seg n="ca40bcd7">
              Vi vill inte att man ska gå så långt på den dåliga vägen som
              regeringen. Men vad ska vi göra med direktivet? Jag tycker att
              det är rimligt att vi för rättssäkerhetens skull och svenska medborgares
              skull inte ska genomföra det här direktivet, och i så fall får
              vi ta en stämning i EG-domstolen. Vi tycker att vi och regeringen
              ska jobba på att faktiskt garantera svenska medborgares rättssäkerhet
              och driva linjen att det här borde omförhandlas så att vi kan
              garantera rättssäkerheten på ett bättre sätt.
            </seg>
          </u>
          <note type="speaker" n="3216ecd0">
            Anf. 80 JOHAN LINANDER (c) replik:
          </note>
          <u who="johan_linander_3c84a6" xml:id="i-07897eb35a30c100-2" n="f0c04fc0">
            <seg n="ed93f927">
              Fru talman! Utifrån tidigare replikskiften som jag lyssnat på
              under de snart fyra timmar som debatten har pågått finner jag
              en häpnadsväckande misstro mot svenska domstolar. Vi pratar om
              domstolsprövning och huruvida IP-nummer ska lämnas ut. Vi pratar
              om domstolsprövning och om det ska bli en intrångsundersökning.
              Det tycks inte finnas något som helst förtroende för att domstolarna
              klarar av den processen. Om vi inte litar på att svenska domstolar
              klarar av det som de ska göra är det verkligen illa ute med det
              svenska rättssamhället. Har man sådan misstro mot svenska domstolar
              förstår jag att man är väldigt orolig.
            </seg>
            <seg n="bd69e053">
              Ska direktivet genomföras eller inte? Jag kan tänka mig bättre
              saker att lägga medborgarnas skattepengar på än att betala det
              skadestånd eller vite som EG-domstolen dömer ut. Om kommissionen
              stämmer Sverige och EG-domstolen kommer fram till att Sverige
              inte har genomfört direktivet som vi ska göra blir det fråga om
              skadestånd eller vite. Då får vi lägga svenska skattebetalares
              pengar på det. Jag känner att det är bättre att genomföra direktivet,
              och om man sedan vill omförhandla det får man ta itu med det sedan.
              Att vi skulle lyckas tror jag inte, men jag kan hålla med om att
              det finns en del saker i direktivet som inte är bra. Så långt
              kan vi vara överens.
            </seg>
          </u>
          <note type="speaker" n="53e928fc">
            Anf. 81 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-11" n="01efb1bd">
            <seg n="6220fb1a">
              Fru talman! Jag trodde egentligen att jag var klar med mina replikskiften,
              men jag vill ändå korrigera vissa saker.
            </seg>
            <seg n="bd1b3aff">
              När det gäller den förra, socialdemokratiska regeringens agerande
              i frågan stämmer det att man på uppdrag av och i samråd med EU-nämnden
              har drivit frågan om sanktionsdirektivet i EU. Hur det sedan har
              kommit tillbaka är en annan fråga.
            </seg>
            <seg n="f83e9e56">
              Om jag ska vara ärlig, fru talman, tror jag att man ska ta ansvar
              för sitt eget handlande och hur man lägger fram en proposition.
              Det är nämligen den borgerliga regeringen som har valt att lägga
              fram den här propositionen, inte den socialdemokratiska. Vi har
              ingen socialdemokratisk regering nu.
            </seg>
            <seg n="ea380a2b">
              Jag tycker att det är bra att utredningens förslag om avstängning
              av Internet, en del av Cecilia Renfors förslag, förkastades av
              regeringen. Däremot saknar jag andra saker som fanns med i utredningen.
              Den kritik som riktades mot branschorganisationerna för att det
              inte fanns tillräckligt många tillgängliga alternativ och att
              konsumentperspektivet inte lyftes fram på ett bra sätt är en fråga
              som bland annat Miljöpartiet har tagit upp i sin motion, men som
              inte just nu finns med i det här direktivet. Men det var många
              saker som man pekade på, och även det här direktivet togs i beaktande
              i utredningen.
            </seg>
            <seg n="b3838669">
              Jag, precis som Johan Linander, tycker inte att den här frågan
              är lätt. Alla riksdagens partiers ungdomsförbund tycker att det
              här förslaget inte är så bra, om vi ska vara riktigt ärliga. Just
              att frågan om upphovsrätt är komplicerad tycker jag är viktigt
              att vi tar fasta på. Det är därför vi har föreslagit en upphovsrättskommission.
              Johan har ju lyssnat på mina tidigare frågor till de andra borgerliga
              ledamöterna. Så, Johan, visst skulle det väl vara bra med en upphovsrättskommission
              som fick ett brett uppdrag att jobba under flera år för att utreda
              och se över upphovsrätten i framtiden?
            </seg>
          </u>
          <note type="speaker" n="ce88dbb3">
            Anf. 82 JOHAN LINANDER (c) replik:
          </note>
          <u who="johan_linander_3c84a6" xml:id="i-07897eb35a30c100-3" n="f0c04fc0">
            <seg n="31a52d4b">
              Fru talman! Jag väntade faktiskt på den här frågan. Det tog väldigt
              lång tid, två minuter, men till slut kom den.
            </seg>
            <seg n="88951cf8">
              För att börja från början stämmer det att det är den borgerliga
              regeringen som har lagt fram den här propositionen. Men det skulle
              den socialdemokratiska regeringen ha gjort senast den 29 april
              2006. Då var det onekligen en socialdemokratisk regering. Man
              kan ju fråga sig varför ni inte lade fram någon proposition då.
              Jag kan minnas massor av propositioner under förra mandatperioden
              som kom fram snabbt från Thomas Bodströms sida om direktiv som
              vi skulle genomföra. Först var det en godkännandeproposition om
              ett rambeslut, och ganska snabbt därefter kom propositionen för
              genomförande så att vi skulle hinna innan tiden gick ut. Men just
              när det gällde sanktionsdirektivet tillsatte man inte ens en utredning.
              Det sägs att det gjordes en departementsskrivelse, men den har
              jag inte lyckats få se.
            </seg>
            <seg n="ab5187d6">
              När det gäller upphovsrättskommissionen, och jag kan ta integritetsombudsmannen
              också när jag ändå är i gång, är det centerpartistiska förslag.
              Det är glädjande att Socialdemokraterna ställer sig bakom tidigare,
              centerpartistiska förslag. Redan när vi ändrade upphovsrättslagstiftningen
              för fyra fem år sedan, även det med Thomas Bodström som ansvarigt
              statsråd, lade Centerpartiet fram förslag om att utreda upphovsrätten
              därför att den var omodern, inte klarade av dagens teknik och
              behövde få en bättre proportionalitet mellan upphovsrättsinnehavarna
              och konsumenterna. Så, visst, det är trevligt att ni också har
              ställt er på den sidan.
            </seg>
            <seg n="eb224810">
              En integritetsombudsman har Centerpartiet också föreslagit. Det
              är taktiskt bra, får man väl säga, av Socialdemokraterna att dra
              fram det förslaget i reservationer nu och tro att vi centerpartister
              ska rösta för det, men det kommer vi alltså inte att göra. I nästa
              replikskifte ska jag förklara varför.
            </seg>
          </u>
          <note type="speaker" n="f22bde58">
            Anf. 83 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-09cba98656419e30-12" n="01efb1bd">
            <seg n="45ebaae9">
              Fru talman! Ja, det är så i politiken att man måste ta till sig
              idéer och tankar från andra och se om en fråga är komplex eller
              inte.
            </seg>
            <seg n="9d2b8555">
              Det som har kommit till sedan den borgerliga regeringen tillträdde
              är bland annat en FRA-lag som kritiseras starkt. Så sent som i
              dag var det PTS, Post- och telestyrelsen, som riktade stark kritik
              mot FRA-lagen, men även Datainspektionen har riktat kritik mot
              den. Då är det viktigt att väga samman de förslag som nu kommer
              som har påverkan på den personliga integriteten. Om inte vi tar
              till oss den kritiken nu, när ska vi då göra det? Det vore märkligt
              att inte lyssna på den kritik som har varit.
            </seg>
            <seg n="c47e5240">
              Jag väntar med spänning på att få höra vad Johan Linander har
              för argument, fru talman, för att avslå ett förslag om en upphovsrättskommission
              ett förslag som inte bara vi socialdemokrater har lagt fram utan
              också Annie Johansson från Centerpartiet, som har skrivit en alldeles
              utmärkt motion i ämnet.
            </seg>
          </u>
          <note type="speaker" n="6fe4cf1c">
            Anf. 84 JOHAN LINANDER (c) replik:
          </note>
          <u who="johan_linander_3c84a6" xml:id="i-3ad1e7e38aa652b2-0" n="f0c04fc0" next="i-6b612b34f67ac045-0">
            <seg n="9a315365">
              Fru talman! Det brukar kallas en cliffhang , alltså att man väntar
              på vad som ska komma.
            </seg>
            <seg n="ddd2f50b">
              Med det här förslaget tillsätter vi ytterligare en utredning
              som ska följa hur sanktionsdirektivet används, och det finns redan
              en utredning som i mer tekniska termer rör upphovsrättslagens
              utformning. Vi avvaktar de här två utredningarna. Men jag lovar
              att vi kommer att återkomma och driva frågan om en större upphovsrättsutredning,
              för jag tycker fortfarande inte att den svenska upphovsrättslagstiftningen
              är bra. Det tyckte jag inte 2004, när Socialdemokraterna ändrade
              och gjorde den privata nedladdningen olaglig, och jag tycker det
              inte heller i dag. Så jag kommer att fortsätta driva den frågan.
              Det kan Eva-Lena Jansson lita på.
            </seg>
          </u>
          <note n="82fe7f84">
            Anf. 85 CECILIA WIKSTRÖM i Uppsala (fp):
          </note>
          <u who="johan_linander_3c84a6" xml:id="i-6b612b34f67ac045-0" n="f0c04fc0" prev="i-3ad1e7e38aa652b2-0">
            <seg n="9b0f618b">
              Fru talman! Dagens debatt är viktig. Sanktionsdirektivet har
              debatterats under lång tid i medierna och hos allmänheten. Jag
              beklagar att åhörarläktaren är tom.
            </seg>
            <seg n="241ed67b">
              Fru talman! Att skapa är inte gratis, och kulturellt skapande
              är inte kostnadsfritt. Verkligheten är för de allra flesta kreatörer
              mycket oglamorös. Det handlar om utbildning, det handlar om hårt
              arbete bakom kameror, vid skrivbord, bakom stafflier och om oändliga
              timmar i övningslokaler bakom instrument, med sin röst eller sin
              teaterteknik.
            </seg>
            <seg n="b8b3ac33">
              Bakom varje konstnärlig upplevelse eller produkt finns det levande
              människor av kött och blod som investerat tid, kraft, talang och
              arbete, som lagt ned hela sin själ och kanske till och med mycket,
              mycket pengar på just detta utvecklingsprojekt att bli riktigt
              bra. Det är att lära sig ett yrke, ett hantverk. Man behöver öva
              och utvecklas hela tiden för att kanske en dag kunna leva på sitt
              arbete.
            </seg>
            <seg n="70cc99a5">
              Överallt i samhället är det självklart att människor ska ha rätt
              till lön och ersättning för det som de har gjort. Varför skulle
              den kulturella sektorn vara undantagen?
            </seg>
            <seg n="d9967ea1">
              Låt mig ge ett exempel, den prisbelönta filmen Låt den rätte
              komma in som gick upp på biograferna i höstas. Producenter och
              investerare hade enligt uppgift investerat 43 miljoner kronor
              i den här filmen. Det dröjde sex dagar tills den gick att ladda
              ned fritt, illegalt på Internet.
            </seg>
            <seg n="9b7d1436">
              Min senaste bok har, också det enligt uppgift, laddats ned hundratals
              gånger. På det har jag förlorat några tusen kronor, kanske tiotusen.
              Jag klarar det därför att jag har en annan försörjning, men om
              jag nu skulle ha levt på mitt författarskap skulle det ha varit
              ett ansenligt avbräck.
            </seg>
            <seg n="e5a17c4c">
              Det är naturligtvis ett missförhållande att människor måste arbeta
              utan ersättning. Det gäller tonsättare, författare, bildkonstnärer,
              filmare. Utan dem, fru talman, blir kultursektorn till slut försvagad.
              Hela kulturlivet i Sverige riskerar att utarmas om vi inte får
              stopp på detta. Och då finns det till slut inte mycket att ta
              del av på Internet, vare sig legalt eller illegalt.
            </seg>
            <seg n="9e997523">
              En fungerande upphovsrätt är nödvändig för ett fortsatt kulturellt
              skapande i vårt land, både analogt och digitalt. Det här lagförslaget
              är därför oerhört viktigt. Upphovsrätten är, precis som äganderätten,
              viktig och måste värnas. Den var en gång central för äganderätten
              och den framväxande demokratin och är så också i dag.
            </seg>
            <seg n="8d0377ad">
              Upphovsmännen får genom sanktionsdirektivet bättre möjlighet
              att försvara sina rättigheter på Internet. Men det vi saknar är
              lagliga, användarvänliga och prisvärda alternativ, och det blir
              en framtidsfråga för branscherna att så småningom utverka och
              ta fram.
            </seg>
            <seg n="a7fb4298">
              När direktivet nu implementeras kommer svenska upphovsmän och
              kreatörer i åtnjutande av samma skydd som deras europeiska kolleger
              redan har haft i två tre år. Frågan är ganska retorisk: Varför
              ska svenska kreatörer särbehandlas negativt i förhållande till
              sina kolleger ute i Europa?
            </seg>
            <seg n="eebe7a2d">
              Nu blir respekten för kreatörerna i fokus. Och jag hoppas, fru
              talman, att vi steg för steg ska verka för att denna respekt ska
              vinna insteg både hos allmänheten och i medierna i stället för
              den piratmentalitet som tyvärr alldeles för länge har varit dominerande
              och fått breda ut sig.
            </seg>
            <seg n="d4df865b">
              Fru talman! Internet ger fantastiska möjligheter att sprida konstnärliga
              verk till en bred publik, men Internet medför också möjligheter
              till intrång i upphovsrätten. Den stora omfattningen av nedladdningar
              har inneburit att intresset för att utveckla nya försäljningsformer,
              till exempel utgivning av e-böcker legalt, starkt har begränsats.
              Det är beklagligt.
            </seg>
            <seg n="25c3eab7">
              Det jag kanske mest beklagar är att student- och kurslitteratur
              är särskilt känslig för fildelning eftersom den oftast ges ut
              i mycket små upplagor på svenska språket. Student Bay är därför
              en tragisk företeelse för författare och skapare av student- och
              kurslitteratur.
            </seg>
            <seg n="79181c9e">
              Fru talman! Piratkopieringens största förlorare är ändå, enligt
              min mening, de unga begåvade kulturskapare som inte får chansen
              att leva på sitt konstnärliga skapande med det regelverk som gäller
              nu. Därför behövs sanktionsdirektivet; det behöver implementeras.
              Annars kan det bli så att en hel generations skapande kan gå förlorat.
              Vi kommer inte att kunna ta del av det som unga människor i dag
              gör. Det blir tyst och tomt i kulturvärlden när dessa kulturskapare
              inte lämnar några avtryck.
            </seg>
            <seg n="ab75783e">
              Enligt uppgift har svensk musiksektor förlorat 60 procent av
              omsättningen sedan början av 2000-talet. Det är mycket pengar.
              Det svenska musikundret är ett minne blott. Vi sänder då och då
              en längtansfull tillbakablick till dessa forna dagar. Vi hoppas
              att det ska komma ett nytt kulturunder, ett nytt musikunder.
            </seg>
            <seg n="0fa88965">
              Sanktionsdirektivet är efterlängtat och välkommet bland kulturskapare.
              Det innebär en ny utgångspunkt, nämligen rätten att skörda frukten
              av sitt arbete och kunna leva på kulturskapande.
            </seg>
            <seg n="247ea407">
              Vi folkvalda i riksdagen som beslutar om detta direktiv har en
              stor och viktigt uppgift framför oss. Vi ska vara föregångare,
              opinionsbildare och verka för opinionsbildning för att värna kulturen
              både analogt och digitalt. Gratis tillgång till andras arbete
              är ingen rättighet, varken på nätet eller någon annanstans.
            </seg>
            <seg n="87be3a92">
              Jag vill tacka näringsutskottet för betänkandet och för att man
              har vägt in de synpunkter som kulturutskottet har lämnat i sitt
              yttrande. Jag yrkar bifall till förslaget i betänkandet.
            </seg>
          </u>
          <note type="speaker" n="871aa835">
            Anf. 86 PER BOLUND (mp) replik:
          </note>
          <u who="per_bolund_208efb" xml:id="i-e990c13516852ad1-2" n="db696060" next="i-29955afcf5b1f957-2">
            <seg n="fe6c89bb">
              Fru talman! Cecilia Wikström målar upp en mycket mörk bild av
              kultursektorn i Sverige. Den är i princip hotad att slås ut helt
              och hållet på grund av den utveckling vi har sett med Internets
              framväxt och fildelningen. Det är en bild som jag inte har sett
              något av. Jag tycker tvärtom att svenskt kulturliv blomstrar som
              aldrig förr.
            </seg>
            <seg n="6f564687">
              Från den borgerliga sidan hänvisar man ofta till den enskilda
              kulturskaparen som det är så synd om och som inte får någon ersättning
              för det verk som han eller hon skapat. Faktum är att när man tittar
              på vart upphovsrättspengarna går är det en ytterst begränsad grupp
              som får stora intäkter den vägen. De allra flesta kulturskapare
              får mycket små sådana intäkter och kan inte basera sin verksamhet
              på att vara beroende av upphovsrättsintäkter. För de flesta handlar
              det om ett par procent av de totala intäkterna som kommer därifrån.
              Därför är det en falsk bild man målar upp när man säger att hela
              kulturlivet skulle slås ut om inte lagstiftningen kommer på plats.
            </seg>
            <seg n="85348ed1">
              I exemplet med Låt den rätte komma in får man det att låta som
              att denna film inte drog in några pengar över huvud taget på grund
              av att den låg som en fil på Internet. Så var inte fallet. Den
              låg på topplistorna och hade stor publik. Så är det med det mesta
              materialet. Bara för att det finns filer tillgängliga på Internet
              upphör inte konsumtionen.
            </seg>
            <seg n="8a806bd8">
              Följden av den nya tekniken blir en strukturomvandling inom kulturbranscherna.
              Man väljer att få in sina pengar på andra sätt. Som Cecilia Wikström
              var inne på minskar intäkterna från skivförsäljning, men i stället
              ökar de från till exempel konsertverksamhet. Politiker ska inte
              gå in och styra på vilket sätt människor i kultursektorn ska få
              in sina pengar. Huvudsaken är att de kan vara verksamma.
            </seg>
          </u>
          <note n="9a1c64ea">
            Anf. 87 CECILIA WIKSTRÖM i Uppsala (fp) replik:
          </note>
          <u who="per_bolund_208efb" xml:id="i-29955afcf5b1f957-2" n="db696060" prev="i-e990c13516852ad1-2">
            <seg n="52fe799b">
              Fru talman! Jag har inte på något sätt menat att kultursektorn
              skulle vara mörk, men jag tycker att det är signifikant när nästan
              20 välkända kulturskapare går ut i stora artiklar och skriver
              att 60 procent av omsättningen för musikbranschen har fallit bort.
              Det betyder naturligtvis kraftigt avbräck för den som har utbildat
              sig, arbetat, övat, tagit risker och investerat i en framtid.
              Det tror jag att vi alla måste vara överens om.
            </seg>
            <seg n="c0ea0cda">
              Över till mitt exempel med filmen Låt den rätte komma in . Här
              tog privata investerare risker och belånade till och med sina
              hus i storleksordningen 43 miljoner för att sex dagar efter premiären
              finna att filmen låg ute på Internet för illegal nedladdning.
              På sex dagar spelar man inte in 43 miljoner kronor. Det förstår
              vi alla.
            </seg>
            <seg n="9a2c5894">
              Det är klart att det sker en omstrukturering, men det som är
              illegalt är illegalt och det måste vi sätta stopp för. Man måste
              hitta andra medel för den omstrukturering som Per Bolund talar
              om.
            </seg>
            <seg n="01107cfb">
              Han tar också upp konsertverksamheten. Alla artister spelar inte
              i Globen. Alla artister har inte souvenirförsäljningar som gör
              att de kan leva på sitt skapande. Det är de små, känsliga, nya
              och unga konstnärerna och kreatörerna som Per Bolund med sina
              åsikter riskerar att lägga locket på för och tysta för all evinnerlig
              framtid om inget sker nu.
            </seg>
          </u>
          <note type="speaker" n="4d70b68b">
            Anf. 88 PER BOLUND (mp) replik:
          </note>
          <u who="per_bolund_208efb" xml:id="i-e990c13516852ad1-3" n="db696060" next="i-29955afcf5b1f957-3">
            <seg n="758f679c">
              Fru talman! Jag delar absolut inte den bilden. Jag håller heller
              inte med om att de skulle påverkas negativt om intäkterna från
              upphovsrättsskyddat material skulle minska. De har redan i dagsläget
              mycket små intäkter från sådant material.
            </seg>
            <seg n="23614508">
              Tvärtom måste man se att när musikbranschen och andra kulturbranscher
              omstruktureras skapar det nya möjligheter. Det brukar man i vanliga
              fall välkomna. Det kallas creative destruction inom ekonomin.
              En omstrukturering av branscher skapar nya marknadsmöjligheter
              medan tidigare framgångsrika bolag kanske slås ut. Det är inte
              något som vi ska gå in och peta i, utan det är en naturlig del
              av att vi verkar i en marknadsekonomi. Det är inte jag och oppositionen
              som har uppfunnit Internet och orsakat problemen i branschen,
              utan det har uppkommit genom en naturlig utveckling av tekniken.
            </seg>
            <seg n="cd5ad71f">
              Man säger sig värna den enskilda lilla kulturskaparen, men det
              man egentligen värnar, tillsammans med de starka aktörer som driver
              på för en lagstiftning, är de stora giganterna som ser sina intäkter
              minska, det vill säga den amerikanska skiv- och filmindustrin.
            </seg>
            <seg n="4629f820">
              Tvärtom ser jag massor med tecken på att Internet skapar nya
              marknadsmöjligheter just för de små enskilda kulturutövarna. De
              har plötsligt en möjlighet att skapa en direktkontakt mellan producent
              och konsument utan att behöva göra sig beroende av en multinationell
              musik- eller filmindustri. Det är ett fantastiskt redskap.
            </seg>
            <seg n="a7545347">
              Man behöver inte spela i Globen för att få intäkter från konsertverksamhet;
              man kan spela på en kvarterskrog. Men det kanske kommer fler personer
              och lyssnar och betalar inträde just för att de har lagt märke
              till musiken på Internet. Det är denna positiva utveckling vi
              måste bejaka. Den skapar nya möjligheter för många fler att vara
              verksamma inom kulturområdet, vilket i grunden är positivt.
            </seg>
          </u>
          <note n="99466776">
            Anf. 89 CECILIA WIKSTRÖM i Uppsala (fp) replik:
          </note>
          <u who="per_bolund_208efb" xml:id="i-29955afcf5b1f957-3" n="db696060" prev="i-e990c13516852ad1-3">
            <seg n="56ffc734">
              Fru talman! Det märks att Per Bolund inte är kulturskapare. Då
              skulle han aldrig säga så här. Jag har sålt ungefär 10 000 böcker.
              Om 1 000 har laddats ned illegalt har jag förlorat en ansenlig
              summa pengar. Jag kan stå ut med det, för jag lever inte på mitt
              författarskap. Men det finns andra som gör det. För dem skulle
              detta vara ett mycket stort avbräck.
            </seg>
            <seg n="a9865e66">
              Det är beklagansvärt att man säger att omstruktureringen sker
              på ett sådant sätt att det kommer att vara negativt för den enskilde.
              Det är precis tvärtom. Tala med branschen! Tala med konstnärliga
              utövare!
            </seg>
            <seg n="0527a615">
              Internet är något fantastiskt, men det måste omgärdas med ett
              regelverk som är likvärdigt för alla kulturskapare i Europa. Numera
              är även Miljöpartiet ett Europavänligt parti och måste väl i rimlighetens
              namn mena att kulturskapare i Sverige inte ska särbehandlas negativt
              i förhållande till sina kolleger i Europa. I Europa har detta
              varit verklighet i två tre år; vi är sist. Det känns anmärkningsvärt
              att vi ska stå och tala om ett direktiv som har implementerats
              på hela kontinenten. Här gör vi inte det av någon anledning som
              för mig fortfarande är oklar.
            </seg>
            <seg n="f1f75c17">
              Gratis tillgång till andras arbete är inte, och kommer aldrig
              att bli en mänsklig rättighet inte för någon, varken analogt eller
              digitalt, varken i realtid eller på Internet.
            </seg>
          </u>
          <note type="speaker" n="3c93f917">
            Anf. 90 HANS WALLMARK (m):
          </note>
          <u who="hans_wallmark_b7ba6b" xml:id="i-7d02c13ef8c11c28-0" n="90a2d703" next="i-490c31c0c207a2e1-0">
            <seg n="29087596">
              Fru talman! Miljöpartisten Per Bolund konstaterade att kulturen
              blomstrar som aldrig förr. Låt mig skicka en hälsning till Per
              Bolund och miljöpartisterna: Välkommen till alliansens Sverige!
            </seg>
          </u>
          <note n="c334300e">
            Det här betänkandet från näringsutskottet heter Civilrättsliga
            sanktioner på immaterialrättens område genomförande av direktiv
            2004/48/EG .
          </note>
          <u who="hans_wallmark_b7ba6b" xml:id="i-490c31c0c207a2e1-0" n="90a2d703" prev="i-7d02c13ef8c11c28-0">
            <seg n="58cf4fc6">
              Knappast något skönt namn. Jag som här i riksdagen bland annat
              sysselsätter mig med kulturfrågor vill påstå att det, namnet till
              trots, är ett betänkande om förutsättningarna för kreativa näringar
              i vårt land. Det handlar om villkoren för människor som arbetar
              med exempelvis film, dataspel, musik, litteratur och bilder.
            </seg>
            <seg n="ea2411f0">
              Den hittills förda debatten som föregått förslaget från regeringen
              och den debatt vi i dag för i kammaren kan ibland beskrivas som
              en dimma rätt många förirrat sig i. Det har mycket handlat om
              detaljer och teknikaliteter, om antalet nedladdningar och trådlösa
              system. Det har varit exempel hämtade från utlandet den ena ohyggliga
              historien värre än den andra om stora belopp vid stämningar och
              oskyldigt utpekade.
            </seg>
            <seg n="ae7d231a">
              Hela tiden har dock blicken och fokus försvunnit från dem som
              verkligen berörs, de som skapar, de som använder sig av sin kreativitet,
              de som klär fantasi och drömmar i ord, ljud eller bild.
            </seg>
            <seg n="02953749">
              Fru talman! Återkommande sägs brett över parti- och blockgränser
              att upphovsrätten måste respekteras och att människor har rätt
              att kunna njuta frukterna av sitt eget skapande. Men hur? Då duckas
              det eller väjs undan. På kammarens bord finns nu rent konkret
              detta förslag. Men hur ser alternativet ut? Den som läser reservationerna
              får ingen vägledning.
            </seg>
            <seg n="14d949c7">
              Det är lätt att säga sig vara för en sak men sedan inte göra
              något för att efterleva sin egen uppfattning eller princip. Det
              handlar ingalunda om något teoretiskt problem utan om en verklig
              utmaning för det skapande Sverige och de villkor man lever under
              i dag.
            </seg>
            <seg n="1ca34e12">
              De som försöker försörja sig på böcker, musik eller film kan
              dagligen och stundligen se hur andra förfogar över deras verk,
              hur andra utan ersättning använder sig av deras verk samt till
              och med hur andra kan tjäna pengar på deras verk samtidigt som
              de inte får någon del alls av detta. Då går det inte att sitta
              med armarna i kors och säga att det regeringen och alliansmajoriteten
              föreslår i åtgärder för att stärka det kulturella Sverige är fel,
              onödigt eller obehövligt utan att man kommer med egna idéer om
              hur den upphovsrätt alla säger sig vara för ska säkras.
            </seg>
            <seg n="0813da57">
              Fru talman! För den som sysslar med kultur händer det väldigt
              mycket spännande i Sverige, precis som konstaterades från miljöpartistiskt
              håll. För någon dag sedan kom Sveriges filmproducenter med en
              cd där några av säsongens kommande premiärer presenterades med
              korta sekvenser. Just nu botaniserar en mängd svenskar i bokhögar
              för att göra fynd under rean. Ute hos dem som producerar dataspel
              noteras exportframgångar.
            </seg>
            <seg n="ba2da608">
              Rimliga drivkrafter för många är rätten att själv kontrollera
              det man skapat och möjligheten att tjäna en slant. Om allt finns
              tillgängligt och utan problem nedladdningsbart på nätet ställer
              sig nog en del frågan om varför man ska betala eller visa upphovsrätten
              respekt ifall man som enskild aldrig behöver oroa sig för något
              straff eller någon avgift.
            </seg>
            <seg n="dbd4540a">
              Från vänsterhåll har sagts att allt som är för eget bruk borde
              vara tillåtet att lagligt använda sig av på nätet. Låt mig ta
              ett konkret exempel. Än så länge produceras i vårt land kurslitteratur.
              Det innebär att förhållanden och fenomen i vårt land kan beskrivas
              och gestaltas. Även högre utbildningar kan ha böcker på svenska,
              dessutom böcker som inte är reklamfinansierade eller framtagna
              av företag med speciella syften. Men vad är drivkraften för den
              som tar fram och ger ut kurslitteratur i ganska små upplagor,
              kanske 500 eller 1 000 exemplar, om det inte går att sälja någon
              bok för 399 kronor då alla lagligt kan ta del av den, trycka ut
              den på sin egen skrivare, för noll kronor? Hur mycket kurslitteratur
              kommer långsiktigt att produceras i ett Sverige med en urholkad
              lagstiftning där upphovsrätt inte är mer än ett vackert ord till
              intet förpliktande?
            </seg>
            <seg n="73429a46">
              Fru talman! Jag tror att det finns många förklaringar till att
              den senaste tidens debatt uppmärksammat annat än just skapandets
              villkor. Jag tror att det handlar om att lagstiftaren inte har
              varit tydlig från början. Det där med nätet har ju varit något
              nytt och främmande. Det har väl till och med funnits ledande politiker
              som hävdat att Internet var en övergående fluga. Den här regeringen
              gör vad andra borde ha gjort långt tidigare. Sanktionsdirektivet
              som ligger till grund för dagens beslut borde väl egentligen ha
              genomförts redan i april 2006. Nu tre år senare kommer förslagen
              därför att man tidigare inte vågat eller velat.
            </seg>
            <seg n="325e9200">
              I Sverige tycker vi att det är fullt rimligt att tjäna pengar
              på handfasta och konkreta ting som skog, stål, biltillverkning
              och pappersmassa. Konstigare tycks det dock vara att leva på sina
              idéer, sina tankar, sin fantasi och sitt skapande, och ännu konstigare
              tycks det vara att producera och marknadsföra idéer, tankar, fantasi
              och skapande.
            </seg>
            <seg n="f8162baa">
              Men det är inte statsstöd eller skattebetalarnas pengar som begärs.
              Det är inget krispaket. Det enda som begärs är ett rimligt lagstöd
              för att den som kränker andras upphovsrätt ska ha möjlighet att
              bli upptäckt. Med denna lagstiftning kan namnen och personerna
              bakom kränkningar, efter domstolsprövning och med hänsyn tagen
              till proportionalitet i fråga om eventuella brotts omfattning,
              tvingas fram i ljuset.
            </seg>
            <seg n="7bafffcb">
              Fru talman! De senaste två åren har jag deltagit i många debatter
              och kultursamtal där en genomgående uppfattning från författare,
              musiker, filmskapare, dataspelsutvecklare, producenter och distributörer
              har varit: Värna upphovsrätten.
            </seg>
            <seg n="8381acf0">
              Jag håller med dem, och just därför tänker jag rösta för en lagstiftning
              som är till fördel för det skapande Sverige.
            </seg>
          </u>
          <note type="speaker" n="fc7a7035">
            Anf. 91 PER BOLUND (mp) replik:
          </note>
          <u who="per_bolund_208efb" xml:id="i-4970ebd01243f8a3-1" n="db696060">
            <seg n="12f169b4">
              Fru talman! När Hans Wallmark och andra pratar om upphovsrätt
              gör man det väldigt generaliserande.
            </seg>
            <seg n="1f85cf35">
              Jag tycker att det är viktigt att man skiljer mellan den ideella
              upphovsrätten som handlar om möjligheten att bestämma över sitt
              verk och hur det används och den ekonomiska upphovsrätten som
              handlar om att få ersättning för när någon tar del av ens verk.
            </seg>
            <seg n="127cb990">
              När det gäller den ideella upphovsrätten, alltså att kunna bestämma,
              finns det ju ett verktyg på Internet där man kan ha ett avtal
              som reglerar att man, om någon använder ens verk på ett sätt som
              man inte godkänner faktiskt kan vidta åtgärder och se till att
              det inte fortsätter. Det som kallas Creative Commons är ett exempel
              på det.
            </seg>
            <seg n="7ada150f">
              När det gäller den ekonomiska upphovsrätten är ju det viktiga
              om man kan få betalt för sitt skapande, det vill säga om man kan
              få ersättning när man jobbar konstnärligt i olika former.
            </seg>
            <seg n="3df4176c">
              Jag tycker inte att det är riktigt att vi som politiker ska säga
              på vilket sätt man ska få betalt. Det viktiga är att det finns
              förutsättningar för kulturellt skapande i samhället i stort. Jag
              vill hävda att den bild som den borgerliga majoriteten målar upp
              av att nedladdning av filer och tillgängliggörande av material
              på Internet är ett hot mot hela den kulturella sektorn och mot
              möjligheten att över huvud taget försörja sig på kulturellt skapande
              är kraftigt överdriven.
            </seg>
            <seg n="e2e79a1b">
              Man ser ju tvärtom att det finns människor som hittar nya idéer
              och nya verksamheter och som faktiskt använder tekniken för att
              de ska kunna leva som konstnärer på ett sätt som inte fanns tidigare.
              Det fanns inte så länge man var helt beroende av till exempel
              skiv- och filmindustrin.
            </seg>
            <seg n="b772161a">
              Jag tycker att frågan om kurslitteratur är ett annat exempel
              på hur man överdriver farorna. Jag tror att det är ett ytterst
              begränsat antal människor som är beredda att läsa en bok med tung
              kurslitteratur på 300 sidor på nätet på en skärm. Det är klart
              att man hellre gör det i fysisk form.
            </seg>
            <seg n="e5fdfd54">
              Det naturliga sättet att göra det är ju att man köper boken.
              Det är det dominerande sättet.
            </seg>
            <seg n="caf8a8da">
              Jag tycker att även den risken är klart överdriven.
            </seg>
          </u>
          <note type="speaker" n="9daee5c9">
            Anf. 92 HANS WALLMARK (m) replik:
          </note>
          <u who="hans_wallmark_b7ba6b" xml:id="i-ca8c2942497da980-0" n="90a2d703">
            <seg n="e7ffc60c">
              Fru talman! Låt oss påminna Per Bolund om att det finns en printknapp
              på rätt många datorer, vilket gör att det går rätt fort att översätta
              kurslitteratur som finns på nätet, på dataskärmen, till det rent
              fysiska, det vill säga papper som man kan läsa. Det blir ett alternativ,
              eftersom bunten med papper kan kosta 0 kronor i förhållande till
              kurslitteraturen, som kanske kostar 399 kronor. Om man tycker
              att det ska vara lagligt möjligt att för eget, personligt, bruk
              använda sig av den typen av upphovsrättsskyddat material blir
              det svårt att producera kurslitteratur i Sverige på svenska.
            </seg>
            <seg n="6a641861">
              Dessutom tror jag att det är svårt att förvänta sig att kurslitteraturförfattare
              av till exempel en svensk-ungersk ordbok kommer att arrangera
              konserter eller börjar ge ut T-shirtar för att hitta en alternativ
              finansiering till framtagandet av kurslitteraturen.
            </seg>
            <seg n="2eb345c2">
              Det Per Bolund ägnar sig åt, fru talman, är att ta på sig rollen
              att bestämma över hur författare, musiker och filmare ska kunna
              finansiera sin verksamhet och njuta frukterna av den. Han säger
              nämligen att han inte ställer upp på att skydda upphovsrätten
              på det här sättet. Därmed tvingas författare, musiker, filmare
              hitta på andra saker spela på kvarterskrogen, ge ut en T-shirt
              eller göra något annat då de inte har möjlighet att skydda sin
              egen upphovsrätt genom att ta betalt för den film de producerat,
              den bok de skrivit, den musik de skapat. Där finns en skillnad.
            </seg>
            <seg n="ccad758c">
              I sin reservation i detta betänkande säger man från miljöpartistiskt
              håll att man vill försvara och värna upphovsrätten. En mycket
              enkel fråga blir: Om man inte vill göra det på detta sätt, hur
              vill man då göra?
            </seg>
          </u>
          <note type="speaker" n="c925add3">
            Anf. 93 PER BOLUND (mp) replik:
          </note>
          <u who="per_bolund_208efb" xml:id="i-4970ebd01243f8a3-2" n="db696060">
            <seg n="da9edf1d">
              Fru talman! Som jag förklarade i mitt anförande finns det sätt
              att skydda den ideella upphovsrätten, det vill säga kontrollen
              över hur man använder det verket. Det finns alltså ingen konflikt
              där.
            </seg>
            <seg n="d94d9ffa">
              När Hans Wallmark säger att jag tar på mig rollen att styra över
              hur människor ska producera konst eller kulturella verksamheter
              är det långt från sanningen. Det är inte vi som kommit på Internet
              och skapat den nya tekniska utveckling som finns. Det är sådant
              som vuxit fram på andra håll. Det är inte politiskt styrt över
              huvud taget. Frågan är om vi sedan ska gå in och begränsa användningen
              av den? Det är där den politiska frågan ligger.
            </seg>
            <seg n="f9e437cd">
              Den här lagstiftningen handlar om att man vill begränsa användningen
              av Internet för kulturella ändamål. Det är alltså inte vi som
              försöker styra över hur konstnärer och andra verksamhetsutövare
              ska tjäna pengar genom kulturen, utan det är den borgerliga sidan
              som försöker göra det.
            </seg>
            <seg n="18c13ef1">
              Om man inför ganska hårda regleringar som kommer att göra det
              möjligt för till exempel den amerikanska film- och musikindustrin
              att gå in och med rätt hårdhänta metoder tvinga och skrämma människor
              från att använda sig av Internet för kulturkonsumtion riskerar
              man därmed också den positiva utvecklingen av Internet. Det finns
              legala filer som människor vill ska laddas ned, men det är svårt
              för en vanlig konsument att skilja på en legal och en illegal
              fil. På så sätt kastar man ut barnet med badvattnet och lägger
              stora hinder i vägen för den positiva användningen av Internet
              för kulturkonsumtion. Det tycker vi är mycket negativt och det
              som vi reagerar mot. Vi tror att ett bättre sätt att hantera detta
              är att bejaka den tekniska utvecklingen, acceptera att det uppstått
              en skillnad.
            </seg>
            <seg n="9cc0e106">
              När det gäller det som Hans Wallmark var inne på i sitt anförande,
              att det ska vara lagligt att ladda ned för egen konsumtion, kan
              vi inte se att skillnaden är så stor mellan att spela in en låt
              från radion på ett kassettband och att ladda ned låten från Internet.
              Den som producerat musiken får ju inte någon ersättning när man
              spelar in på band heller.
            </seg>
          </u>
          <note type="speaker" n="81da2fa0">
            Anf. 94 HANS WALLMARK (m) replik:
          </note>
          <u who="hans_wallmark_b7ba6b" xml:id="i-ca8c2942497da980-1" n="90a2d703">
            <seg n="d5965e9c">
              Fru talman! Det är intressant att höra Miljöpartiet göra en så
              tydlig distinktion mellan den ideella och den ekonomiska upphovsrätten.
              När de säger att de försvarar upphovsrätten menar de uppenbarligen
              den ideella sidan, inte den ekonomiska. Det är ett tydligt besked
              till författare, musiker, filmare, filmproducenter och distributörer
              i Sverige. Det som de definierar som en viktig del av sin upphovsrätt
              förnekar Miljöpartiet. Det är ett tydligt och bra besked.
            </seg>
            <seg n="2e388549">
              Jag tror att det viktigaste är att göra rätt på Internet. Det
              handlar inte om att begränsa. Det handlar om att värna upphovsrätten,
              såväl den ideella som den ekonomiska. Utifrån detta meningsutbyte
              kan vi konstatera att när Miljöpartiet säger att de försvarar
              upphovsrätten menar de uteslutande den ideella, inte den ekonomiska,
              upphovsrätten. För egen del, fru talman, försvarar jag både den
              ideella och den ekonomiska upphovsrätten, och därmed försvarar
              jag också svenska kreatörers möjligheter, svenska dataspelsutvecklares
              möjligheter samt svenska författares, filmares och musikers rättigheter.
              Det är skillnaden mellan Miljöpartiet och det parti och den alliansregering
              jag representerar.
            </seg>
          </u>
          <note type="speaker" n="c9f99355">
            Anf. 95 SIV HOLMA (v):
          </note>
          <u who="siv_holma_28bf5d" xml:id="i-b6d55ed876b52629-0" n="ca037d85">
            <seg n="680d1cbf">
              Fru talman! Torbjörn Björlunds och min motion börjar med uppmaningen
              att det är dags att samhället tar ansvar för de utövande konstnärerna
              och deras specifika situation. Än i dag domineras synen på den
              stora gruppen arbetande konstnärer av två felaktiga uppfattningar,
              dels att de trots långa utbildningar och hög kompetens antas kunna
              utföra sitt arbete mot en mycket låg ersättning, eller ingen ersättning
              alls, dels att en konstnärs verksamhet inte skiljer sig från den
              gängse småföretagarens.
            </seg>
            <seg n="3459b978">
              Vi skriver också att vi ser oproportionerliga risker för privatpersoners
              rättssäkerhet och integritet med regeringens proposition om det
              så kallade sanktionsdirektivet.
            </seg>
            <seg n="2d51f3de">
              Jag anser att det är viktigt att känna till att det var efter
              den franska revolutionen 1789 som författare fick total rätt till
              sina verk. Författaren Göran Hägg beskriver upphovsrättens historia
              i sin bok Varför dog Bellman? I boken skriver han att den revolutionära
              lagstiftande församlingen antog i januari 1791 en lag som skyddade
              rätten till uppförande av teaterpjäser och operor av levande författare
              och gjorde texten till upphovsmannens egendom på livstid och arvingarnas
              i fem år efter hans död. Hägg skriver också: Tvärtemot att vara
              någon inskränkning i friheten sågs upphovsrätten alltså som ett
              demokratiskt framsteg, ett inslag i kampen för frihet, jämlikhet
              och broderskap. En del av den naturrätt som inbegrep möjligheten
              att fullt ut förfoga över frukterna av sitt arbete.
            </seg>
            <seg n="2ddc38eb">
              Jag delar också Häggs uppfattning när han säger att det finns
              eller går att skapa tekniska och juridiska lösningar på alla de
              oanade möjligheter som Internet skapat beträffande att mångfaldiga
              och sprida kopior. I epilogen till Häggs bok skriver Mona Hillman
              Pinheiro, direktör i Föreningen Svenska Läromedel, om vikten av
              att värna upphovsrätten för att göra det möjligt att skapa ny
              kurslitteratur och nya läromedel.
            </seg>
            <seg n="359a00f2">
              Utifrån upphovsrätten kan sanktionsdirektivet rätt använt stärka
              utvecklingen av lagliga attraktiva fildelningsalternativ till
              rimliga kostnader. Branschen kan inte lägga sig till ro bara för
              att det finns civilrättsliga åtgärder för att komma åt olaglig
              fildelning. Det behövs också mer än någonsin ett kompensationssystem
              av mer generell karaktär, såsom digitala biblioteksersättningssystem,
              bredbandsskatt, Stims licensavgiftssystem, för att nämna några.
              Dessutom ser jag positivt på förslaget att inrätta en upphovsrättskommission.
            </seg>
            <seg n="c06fe093">
              Kulturutskottet har utifrån upphovsrätten lämnat ett yttrande
              i ärendet till näringsutskottet. Jag lämnade tillsammans med de
              socialdemokratiska ledamöterna en avvikande mening, som lyder:
            </seg>
            <seg n="32945c44">
              Vi anser att det inte ska vara tillåtet att ladda ned upphovsrättsligt
              skyddat material utan att den som skapat materialet får betalt.
              Vi anser dock att förslaget tydligare bör skydda den personliga
              integriteten genom att
            </seg>
            <seg n="365db637">
              Jag kan konstatera att dessa förtydliganden inte har tillmötesgåtts
              av näringsutskottet. Jag kommer därför att avstå från att rösta
              vid dagens votering. Men jag avstår också för att markera att
              det behövs fler konkreta förslag på generella ersättningssystem
              för att ge kulturutövarna bättre och rimligare ekonomiska villkor.
            </seg>
          </u>
          <note type="speaker" n="c527d4a6">
            Anf. 96 HANS WALLMARK (m) replik:
          </note>
          <u who="hans_wallmark_b7ba6b" xml:id="i-ca8c2942497da980-2" n="90a2d703">
            <seg n="012b46f1">
              Fru talman! Inom filmen brukar man ibland tala om cliffhanger,
              det vill säga att det ska hända något men man vet inte riktigt
              vad. Tre minuter och trettio sekunder in i Siv Holmas anförande
              undrade jag: Hur ska hon landa? Kommer hon att biträda regeringen
              och alliansmajoriteten i uppfattningen att detta är ett gott förslag
              till nytta för svensk kultur och kreativa näringar eller tänker
              hon yrka avslag?
            </seg>
            <seg n="db7c1aee">
              Nu avstår hon i stället. Det är väl möjligtvis ett litet fall
              framåt. Någon form av markering mot det egna partiet får det väl
              ses som. Det tycker jag är glädjande. Siv Holma har tillsammans
              med mig och andra kulturintresserade deltagit de senaste åren
              i ett antal debatter om just upphovsrätten.
            </seg>
            <seg n="bf5cd9e6">
              Fru talman! Jag tror att Siv Holma kan vidimera bilden att många
              av dem som är skapande i Sverige i dag just betonar behovet av
              att värna upphovsrätten. Jag tycker att det här är ett bra förslag.
              Om Siv Holma inte tycker att det här är ett tillräckligt bra förslag
              hade det varit intressant att veta vad man i stället skulle ha
              haft. Det som indikeras är bredbandsskatt och andra former av
              statliga subsidier. Det tycker jag är en rätt dålig politik. Det
              viktiga är att man får skapa film, musik, dataspel eller litteratur
              och sedan ha en grupp människor som är beredda att betala av sina
              egna pengar för att njuta av den boken, den filmen eller den musiken.
            </seg>
            <seg n="de0e1f58">
              Fru talman! Siv Holma säger att man ska ställa krav på branschen.
              Det är klart att det är mycket lättare att utveckla lagliga alternativ
              om man kan ta betalt och veta att det finns en betalningsvilja.
              Om konkurrensen sker med 0 kronor i pris och det inte finns någon
              möjlighet att bli upptäckt eller avslöjad och man inte ens riskerar
              straff, då är det svårt för någon att investera i att utveckla
              lagliga tjänster. Just därför måste upphovsrätten säkras och värnas.
            </seg>
          </u>
          <note type="speaker" n="d0c5be22">
            Anf. 97 SIV HOLMA (v) replik:
          </note>
          <u who="siv_holma_28bf5d" xml:id="i-b6d55ed876b52629-1" n="ca037d85">
            <seg n="2dcbf168">
              Fru talman! Först och främst finns det en ideologisk skillnad
              mellan Hans Wallmark och mig. Det handlar om att jag tycker att
              det är viktigt att värna den icke-kommersiella kulturen. Därför
              är det viktigt, precis som vi har biblioteksersättning, som jag
              uppfattar att Hans Wallmark inte är emot, att vi också har en
              bra statlig kulturpolitik för att skapa tillgång till kulturen
              för alla och också möjligheter för alla att vara kulturskapare.
              Därför behöver vi den kulturpolitik som gör det här möjligt. Vi
              kan inte lämna över allt detta till de fria marknadskrafterna
              för att de ska klara av det.
            </seg>
            <seg n="f352985a">
              Sanktionsdirektivet behövs. Men frågan är om det förslag som
              alliansregeringen har utarbetat är tillfyllest. Jag har funderat
              väldigt mycket utifrån mitt eget partis ställningstagande i kongressen.
              Den avvikande mening som vi gav i yttrandet till näringsutskottet
              handlar om de tre pelare som behöver ingå för att man ska få sanktionsdirektivet
              på den nivå som jag tycker skulle vara bra. Det här är någonting
              som det finns fler partier som har ansett. Jag stannar vid att
              i dag inte rösta för utan avstå med den motivering jag har lämnat.
            </seg>
            <seg n="6b3671d2">
              Det finns säkert andra saker, men jag tror att det som alliansregeringen
              har missat i sin plädering för kulturskaparnas ekonomiska villkor
              är att skapa även en möjlighet för icke-kommersiell kultur.
            </seg>
          </u>
          <note type="speaker" n="b3572fe3">
            Anf. 98 HANS WALLMARK (m) replik:
          </note>
          <u who="hans_wallmark_b7ba6b" xml:id="i-ca8c2942497da980-3" n="90a2d703">
            <seg n="0b049582">
              Fru talman! Jag måste ändå berömma Siv Holma för att hon tar
              det halva steget fram. I stället för att rösta för avslag på regeringens
              och utskottsmajoritetens förslag avstår hon i varje fall. Tids
              nog kanske du kommer ända rakt in i min famn, kan man säga till
              Siv Holma, fru talman.
            </seg>
            <seg n="aec06ad1">
              Jag tror att Siv Holma har alldeles rätt: Hon pekar på att det
              finns en ideologisk skillnad mellan de uppfattningar jag representerar
              och de uppfattningar Siv Holma representerar. Det handlar om synen
              på äganderätten och upphovsrätten. För mig är äganderätt och upphovsrätt
              viktiga i ett fungerande marknadsekonomiskt system. Man ska kunna
              tjäna på det som är ens eget skapande och ens egna insatser.
            </seg>
            <seg n="eebf638a">
              Fru talman! Man kan generellt säga att svensk kultur finansieras
              med ungefär 10 miljarder från staten och ytterligare 10 miljarder
              från kommuner, regioner och landsting. Ungefär 40 miljarder är
              våra egna insatser, när vi går på bio, köper en bok av Cecilia
              Wikström eller köper en skiva. Det är klart att om man då bara
              koncentrerar sig, fru talman, på de offentliga insatserna, de
              10 första miljarderna från staten och de 10 andra miljarderna
              från kommuner och regioner, och bortser från de 40 miljarder som
              vi alla bidrar med får man en skev kulturbild. Jag tycker nämligen
              att alla de här tre funktionerna är viktiga.
            </seg>
            <seg n="0e636f41">
              Då är det naturligtvis viktigt att de som skapar böcker, film
              och musik ska kunna ha en rimlig möjlighet att kunna få betalt
              för det. Det är där de 40 miljarderna till kulturen finns. Om
              man urholkar, ifrågasätter eller inte stärker upphovsrätten underminerar
              man också möjligheten att finansiera kulturen. För mig är det
              viktigt att se på statens insatser, se på kommunernas och regionernas
              insatser men inte minst se på de insatser vi själva gör som kulturnjutare
              i Sverige.
            </seg>
          </u>
          <note type="speaker" n="ce7a01fa">
            Anf. 99 SIV HOLMA (v) replik:
          </note>
          <u who="siv_holma_28bf5d" xml:id="i-b6d55ed876b52629-2" n="ca037d85">
            <seg n="88f56b68">
              Fru talman! Först och främst vill jag påminna om att Vänsterpartiet
              under förra mandatperioden var med om att stärka upphovsrätten.
              Upphovsrätten är väldigt viktig. Jag kan förstå de här utgångspunkterna
              utifrån egendomsperspektivet, men jag tycker att det viktigaste
              perspektivet att ta fasta på är att man ska få ta del av frukterna
              av det arbete som man har utfört som kulturskapare.
            </seg>
            <seg n="182ab43d">
              Det handlar också om att ha balansen som jag har nämnt under
              de tre punkter jag tog upp. Jag håller fast vid att de frågorna
              behöver vara mer genomlysta.
            </seg>
            <seg n="65a41e3e">
              Sanktionsdirektivet ja, under förutsättning att man uppfyller
              de krav som jag har ställt tillsammans med andra.
            </seg>
            <seg n="ddcee68a">
              Det är viktigt att skapa ekonomiska förutsättningar. Samhällets
              delar i det är viktiga att bygga ut. Vad som har hänt på den kanten
              är att anslagen har urholkats. Det behövs att man lyfter sig i
              håret. Det gäller de marknadskrafter som finns men också det offentliga
              ansvaret för finansieringen. Jag tycker att det finns en tendens
              från alliansregeringen att hoppas och tro att det är de kreativa
              näringarna som ska klara att förbättra de ekonomiska villkoren.
              Jag tror att det behövs ett starkt offentligt finansieringsstöd
              för att vi ska kunna slå vakt om all kultur, även den icke-kommersiella.
            </seg>
          </u>
          <note type="speaker" n="5e079d6e">
            Anf. 100 LEIF PETTERSSON (s):
          </note>
          <u who="leif_pettersson_36efe8" xml:id="i-f5fd0b1f1df040f7-0" n="328388fc">
            <seg n="3db4e28e">
              Fru talman! När vi säger att upphovsrätten är grundläggande utgår
              vi från kulturens egenvärde. Kulturen har ett stort egenvärde,
              och allting går inte att sälja med mördande reklam, även om det
              är det som man tar till.
            </seg>
            <seg n="5eae2fc7">
              Kultur innebär ju så himla mycket! Det innebär så mycket av möjligheter,
              så mycket av kreativa människor och så mycket av allt det fina
              vi kan ha runt omkring oss.
            </seg>
            <seg n="11edf613">
              Det är inte alltid de stora kreatörerna och de stora människorna
              som kommer att ha glädje av att upphovsrätten värnas. Det är framför
              allt de små kulturskaparna som kommer att ha glädje av att vi
              värnar upphovsrätten. Det är inte alltid det som är kommersiellt
              gångbart som är det som vi värnar genom upphovsrätten.
            </seg>
            <seg n="6508093f">
              Låt mig ta filmbranschen som exempel. Filmbranschen står i dag
              och väntar på att vi ska fatta beslut lite senare i dag om IP-direktivet.
              Varför gör den det? Jo, därför att den svenska filmbranschen är
              i stort behov av omstrukturering. Det kommer svensk filmbransch
              inte att kunna göra om man inte känner trygghet i den förändringen.
            </seg>
            <seg n="e12c6b6b">
              Tryggheten är i mångt och mycket också upphovsrätten. Man måste
              ha upphovsrätten som grund att utgå ifrån. Men det innebär inte
              att vi inte ställer krav på svensk filmbransch för framtiden.
            </seg>
            <seg n="2789a663">
              En av de viktigaste sakerna är att svensk film också ser till
              att vi kan ha film i hela landet. Film ska inte bara förunnas
              de få människor som bor i storstäder. Den ska inte vara förunnat
              bara de få människor som har tillgång till SF:s filmstäder. Filmen
              ska finnas över hela landet, så att vi har tillgång till den.
              Detta kan vi göra om filmbranschen känner trygghet för framtiden
              och också kan skapa nya filmer.
            </seg>
            <seg n="ca55dae0">
              Under den här debatten har det pratats mycket om en upphovsrättskommission.
              För mig är det en självklarhet att vi också följer upp det beslut
              som vi nu tar med en upphovsrättskommission. Jag har inget emot
              att man tillsätter en utredning och gör den uppföljningen, men
              vi måste också arbeta med detta på längre sikt. Då är det en upphovsrättskommission
              som vi ser framför oss.
            </seg>
            <seg n="2ed97270">
              Med detta vill jag yrka bifall till samma saker som Eva-Lena
              Jansson tidigare yrkade bifall till.
            </seg>
          </u>
          <note type="speaker" n="938fe1ec">
            Anf. 101 GÖRAN THINGWALL (m):
          </note>
          <u who="unknown" xml:id="i-fb4f18943be2ee44-0" n="4f089bd6">
            <seg n="e425ab0f">
              Fru talman! Ursäkta om jag låter lite bedagad. Jag är kraftigt
              förkyld, men jag ska försöka tala tydligt ändå.
            </seg>
            <seg n="e39b9137">
              Jag blir så glad när jag hör ordet utvärdera. Jag har stått här
              i talarstolen de senaste veckorna och talat om att vi här i kammaren
              är dåliga på att utvärdera. Det handlar om att utvärdera, analysera,
              detaljgranska, mäta resultatet av och betygssätta, och de lagar
              som vi stiftar måste få en uppföljning: Vad hände sedan egentligen?
            </seg>
            <seg n="7286af48">
              Den lag som nu ska sjösättas har jag varit stark motståndare
              till för jag har sett de följder den skulle kunna få. Jag har
              skrivit som exempel en ensamstående mamma med två tonårskillar
              som håller på ute på nätet. Hon får ett föreläggande hem, blir
              inkallad till domstol eller får ett kravbrev. Den enskilda människan
              kommer att hamna i kläm. Men nu finns det som sagt filter i den
              här lagen, och det kommer förhoppningsvis inte att bli som jag
              befarade. Framför allt ska vi utvärdera detta under tre år. Jag
              hoppas bara att utvärderingen inte håller på i tre år, utan att
              man om man ser att det har gått snett säger stopp och belägg och
              gör om det hela på något sätt.
            </seg>
            <seg n="09ed765c">
              Internet är en suverän mötesplats. Jag ser mina ungdomar och
              min lilla dotterdotter, som gillar att sitta i knäet på morfar
              och trycka på tangenterna och se när det händer något på dataskärmen.
              De kommer att leva med detta i hela sitt liv och måste naturligtvis
              förhålla sig till det på ett vettigt sätt. Jag är övertygad om
              att våra ungdomar inte tar för givet att allting är gratis. De
              är beredda att betala för det de köper. Det är inget snack om
              den saken.
            </seg>
            <seg n="bfba3c9a">
              Internet är på sätt och vis ett liv, ett sätt att leva. Min egen
              son sitter där och lyssnar på allt möjligt med datorn framför
              sig. Han läser inga tidningar men är lika uppdaterad som jag är,
              kanske till och med bättre, för han gör allt på Internet.
            </seg>
            <seg n="18f45c2b">
              Vi måste bara hitta tekniken, fru talman. Det som fattas är ju
              tekniken för att bromsa det här. Tänk om en tobaksaffär inte hade
              någon prissättning på sina varor och det var fritt fram att gå
              in och hämta! Det är teknik som saknas. Här ligger film- och musikbranschen
              kanske tio år efter. De har missat tåget, helt enkelt. Jag tror
              att de nu kommer att skärpa till sig och se vad man kan göra.
              Tekniken finns jag är övertygad om det.
            </seg>
            <seg n="6836eb93">
              Självklart måste man få betalt för det man gör. Jag vill ha betalt
              för det jag gör. Tid är pengar för mig. Skriver jag något vill
              jag ha betalt för det. Jag skulle bli jättesned om det hamnade
              ute på nätet. Men om nu tekniken är så dålig att detta kan hända
              ändå måste vi ändra på den. Äganderätt och upphovsrätt är självklara.
            </seg>
            <seg n="6844a6b7">
              Jag välkomnar nu förslaget från utskottet, där man har lagt till
              detta med utvärdering. Att utvärdera måste vi lära oss att göra
              bättre i det här huset.
            </seg>
          </u>
          <note n="061c3267">
            Överläggningen var härmed avslutad.
          </note>
          <note n="c1984a82">
            9 § Kredit till Island
          </note>
          <note n="55d94926">
            Föredrogs
          </note>
          <note type="speaker" n="d5c1e051">
            Anf. 102 ALICE ÅSTRÖM (v):
          </note>
          <u who="alice_astrom_68ecfb" xml:id="i-4a2545558229d1c2-0" n="cfdd0f2f">
            <seg n="e1eca9b2">
              Fru talman! Det här är ett ärende av den typ som inte brukar
              röna så stort intresse. Det handlar om kredit till Island. Men
              det finns all anledning att också titta på situationen i Island
              och på vad det är som har hänt.
            </seg>
            <seg n="c1a8a6f4">
              Vi i Vänsterpartiet anser givetvis att Sverige ska låna ut pengar
              till den isländska staten, men vi anser inte att man ska göra
              det som ett lån med IMF:s kravspecifikation utan som ett bilateralt
              lån. Därför har vi en reservation i detta ärende som jag härmed
              yrkar bifall till.
            </seg>
            <seg n="ae5b2840">
              Om vi går tillbaka några månader i tiden minns vi alla att vi
              såg tv-bilder från Island där människor var upprörda, bekymrade
              och ärligt talat jag ber talmannen om ursäkt uppriktigt förbannade
              över den situation som Island nu befinner sig i. Vi har också
              fått många mejl från människor från Island som faktiskt har vädjat
              om att Sverige i den situation som var inte skulle ställa upp
              med lån till den isländska regeringen, som man ansåg hade förorsakat
              den situation som landet befann sig i. Man menade att det var
              regeringen som var orsaken till hela krisen.
            </seg>
            <seg n="9604b19d">
              Nu vet vi att utvecklingen gick så långt att regeringen fick
              avgå. Det finns nu en ny isländsk regering som ska försöka hantera
              den svåra situationen. Det finns i det här läget all anledning
              att titta på IMF:s krav, som Sverige kopplar sitt lån till.
            </seg>
            <seg n="d927797b">
              IMF har under lång tid i sin egen politik och i de egna krav
              som de har ställt på länder när det gäller lån ställt krav på
              minskad offentlig konsumtion och ökade privatiseringar. För inte
              så länge sedan har man från IMF:s sida också hyllat Island, den
              isländska politiken, privatiseringen och den utveckling och ekonomi
              som fanns på Island. Detta lyftes av IMF fram som ett bra exempel
              på en ekonomi i utveckling med stark tillväxt och stark privatisering.
              Det har lyfts fram som ett gott exempel av IMF.
            </seg>
            <seg n="0ca2ccbb">
              Vi vet att det är denna politik som har lett till den fullständigt
              katastrofala situation som Island nu befinner sig i. Att i det
              här läget säga att IMF:s krav är det bästa som finns för Island
              i den här svåra situationen tror vi i Vänsterpartiet inte på.
            </seg>
            <seg n="137ddd58">
              Islands situation är i dag förödande. Företagens skulder är tre
              gånger högre än landets bnp. Hushållens skulder är mer än två
              gånger landets bnp. Sju av tio företag är nära konkurs, och 25
              procent av hushållens lån är i utländsk valuta.
            </seg>
            <seg n="a39844b5">
              Situationen är katastrofal. De krav som nu ställs är att den
              offentliga sektorn ska spara ungefär 15,5 procent av bnp på fyra
              år. I den här situationen har man från Islands sida i landets
              centralbank gjort bedömningen att man skulle försöka sänka den
              oerhört höga räntan, som ligger på 18 procent. Man kan tänka sig
              hur betydelsefull räntenivån är i och med den skuldsättning som
              hushållen har. När man ville påbörja en sänkning gick IMF in och
              sade: Nej, vi anser inte att ni ska sänka räntan i det här läget!
              Det här kommer att drabba hushållen i Island oerhört hårt.
            </seg>
            <seg n="f295b8bc">
              Vi ser att i politiken med privatisering och i den nya läran
              har finanssektorn snarare setts som en guldkista som man kan bygga
              landet på för det var det Island gjorde än som en del för att
              kunna finansiera viktiga projekt som kan ge välstånd och jobb.
              Finanssektorn blev en sektor som bara var byggd på luft och girighet.
            </seg>
            <seg n="05aeee7b">
              Vi vet att det inte var så många månader sedan som chefsekonom
              Stefan Fölster från Svenskt Näringsliv var ute och uttalade sig
              och ansåg att Sverige skulle lära sig av den isländska blomstrande
              ekonomin. Det är nog ett uttalande som Fölster i dag helst skulle
              vilja glömma. Vem skulle vilja bli ihågkommen för ett sådant uttalande?
              Men tyvärr tror jag att varken Fölster eller Svenskt Näringsliv
              har lärt sig någonting av det här. De kommer säkert att återkomma
              med liknande uttalanden även i framtiden.
            </seg>
            <seg n="cbd84546">
              Vi anser att den svenska staten ska bistå Island i den här svåra
              situationen men att Sverige inte ska ställa sig bakom de krav
              som IMF har ställt för att bevilja lånen. Vi anser i stället att
              det här ska vara ett bilateralt lån där man förhandlar med den
              nya isländska regeringen och där man kommer fram till gemensamma
              krav som man ska ställa. Självfallet måste Island ta ansvar för
              den situation som har uppstått även ekonomiskt. Man måste göra
              förändringar som är oerhört viktiga.
            </seg>
            <seg n="80244e47">
              De krav som IMF nu har ställt och den minskade offentliga konsumtionen,
              där man säger att offentlig sektors andel av bnp ska minska med
              23 procent per år framöver, och det faktum att man säger att budgeten
              ska vara i balans redan om ett par år kommer att innebära att
              den isländska befolkningen drabbas hårt. Det kommer att innebära
              stängda sjukhus och stängda skolor. Tyvärr kan vi redan i dag
              se att sjukhus har stängt på Island. Det är inte den hjälpen Island
              behöver.
            </seg>
            <seg n="bd1b63a3">
              Vi har varit i kontakt med vårt systerparti på Island, Vänstern
              de gröna, som nu sitter i regeringen och även innehar posten som
              finansminister under den här korta regeringstiden. De har 82 dagar
              på sig innan det blir nyval, och det kan inte vara någon drömsituation
              för en finansminister att överta en ekonomi i det moras som Islands
              ekonomi är i.
            </seg>
            <seg n="5051d415">
              Men de poängterar också vikten av ett bilateralt lån ett grannlandslån.
              De skulle gärna vilja se ett sådant. De menar nämligen att det
              isländska folket måste få en chans att självt välja hur det ska
              hantera den uppkomna situationen och på vilket sätt ekonomin ska
              saneras.
            </seg>
            <seg n="aa1ace03">
              Island behöver vår hjälp, men Islands befolkning behöver inte
              IMF:s krav, som kommer att sätta Islands offentliga sektor och
              folkets välfärd på så oerhört tuffa prov framöver. Den isländska
              befolkningen kommer att behöva sin välfärd. Den isländska befolkningen
              kommer att behöva allt stöd för att åter kunna bygga upp sin ekonomi
              och komma bort från den spekulationsekonomi som den tidigare regeringen
              har försatt Island i.
            </seg>
            <seg n="5baa2702">
              Med det, fru talman, yrkar jag återigen bifall till vår reservation.
              Men jag vill ändå poängtera att i den här kammaren är alla partier
              överens om att Island ska ha stöd. Det gäller även Vänsterpartiet.
              Däremot kan vi ha olika synpunkter på vilka krav man ska ställa.
              Detta är en viktig signal att sända också till Island: Vi är beredda
              också här i Sveriges riksdag att räcka ut en hjälpande hand.
            </seg>
          </u>
          <note type="speaker" n="3f024a18">
            Anf. 103 SONIA KARLSSON (s):
          </note>
          <u who="sonia_karlsson_044282" xml:id="i-e382864b2eff2775-0" n="715bb9d4">
            <seg n="4f5b307c">
              Precis som Alice sade är vi i utskottet överens om att Sverige
              bör ge en kredit till Island för att underlätta och bidra till
              en lösning av den omfattande och djupa finansiella kris som Island
              har hamnat i.
            </seg>
            <seg n="6faa65c4">
              Sverige har omfattande ekonomiska, politiska och kulturella förbindelser
              med Island, inte minst samarbetet i Nordiska rådet. Därför är
              det naturligt att vi i Sverige tar ett ansvar när Island har behov
              av stöd. Det är även viktigt att Sverige i den rådande internationella
              finanskrisen på olika sätt bidrar till att förhindra att ett lands
              finansiella problem sprider sig till andra länder.
            </seg>
            <seg n="d3240b40">
              Regeringen föreslår att riksdagen bemyndigar regeringen att under
              2009 ge Island en kredit om högst 6,5 miljarder kronor. Den svenska
              krediten är en del av en samlad nordisk kredit om drygt 20 miljarder
              kronor. Den nordiska krediten ges inom ramen för det stabilitets-
              och reformprogram för Island som Internationella valutafonden
              beslutade om i mitten av november förra året. Det var också då
              de nordiska statsministrarna sade att de ville hjälpa till. Det
              är därför vi har ärendet här i kammaren.
            </seg>
            <seg n="bd7bb90f">
              Underlaget i regeringens proposition har varit knapphändigt.
              Det gäller både informationen om Islands stabilitetsprogram och
              informationen om villkoren för såväl IMF:s som Nordens kreditgivning.
              Det hela är mycket begränsat varför utskottet, för att på rätt
              sätt kunna ta ställning till förslaget, har hållit en intern utfrågning
              samt eftersökt kompletterande uppgifter.
            </seg>
            <seg n="51c5d744">
              Vi har sagt oss i utskottet att vi har förståelse för att tidspress
              och förhandlingar kan innebära vissa begränsningar i möjligheterna
              att redovisa ett brett beslutsunderlag för riksdagen. Jag måste
              säga att vi dock tvingas konstatera att en hel del av den kompletterande
              information som utskottet har tagit fram redan fanns tillgänglig
              när propositionen utarbetades i Regeringskansliet. Men vi har
              kompletterat detta i utskottet, så i betänkandet finns kompletterande
              information om Islands ekonomi och om Islands stabiliseringsprogram
              som omfattar rekonstruktion av banksektorn, åtgärder för att förhindra
              ytterligare depreciering av den isländska kronan och konsolidering
              av den offentliga sektorns finanser på medellång sikt. Det finns
              också uppgifter om IMF:s krediter till Island och om Nordens krediter
              till Island.
            </seg>
            <seg n="af410316">
              Norden ställer, vid sidan av ränte- och löptidsvillkor, tre allmänna
              villkor för lånen till Island. Det första villkoret är att Island
              lever upp till internationella åtaganden, lagar och regler. Det
              andra är att de länder som berörs av insättningsgarantin i isländska
              bankfilialer utomlands ställer upp med lån till Island så att
              Island kan uppfylla garantierna. Det handlar i första hand om
              Storbritannien, Nederländerna och Tyskland. Detta villkor ställs
              bland annat för att undvika att den nordiska utlåningen går till
              betalningar i tredje land. Det här har vi särskilt understrukit
              också när vi diskuterade det i finansutskottet. Det tredje villkoret
              är att programmet för konsolidering av de isländska offentliga
              finanserna bör ges ett mer konkret innehåll än vad som anges i
              IMF-programmet.
            </seg>
            <seg n="1b193b14">
              Mot bakgrund av bristen på information och pågående förhandlingar
              anser utskottet att regeringen under våren 2009 bör återkomma
              till riksdagen med en redovisning av de slutliga villkoren för
              Sveriges kredit till Island. Det är ett tillkännagivande som utskottet
              föreslår riksdagen.
            </seg>
            <seg n="cfc641bd">
              Den kompletterande information som utskottet inhämtat gör det
              dock möjligt för utskottet att föreslå riksdagen att bemyndiga
              regeringen att under 2009 besluta om kredit till Island om högst
              6,5 miljarder kronor som tillägg till Internationella valutafondens
              insatser.
            </seg>
            <seg n="0775eb83">
              Jag känner att vi alla här i utskottet och kammaren hoppas att
              det på ett bra sätt ska hjälpa Island under den långa tid det
              tar att komma tillbaka. Det är ändå ett stöd från de nordiska
              länderna.
            </seg>
            <seg n="489886a1">
              Fru talman! Med detta yrkar jag bifall till finansutskottets
              förslag.
            </seg>
          </u>
          <note type="speaker" n="b0ea5da7">
            Anf. 104 LARS ELINDERSON (m):
          </note>
          <u who="lars_elinderson_fdedb4" xml:id="i-13195f1c0da9703e-0" n="3db8044f">
            <seg n="f8ce3734">
              Fru talman och ledamöter! Det är viktigt att markera att vi är
              eniga om den huvudsakliga principen med det beslut vi nu föreslår.
              Vi är eniga om att bistå vårt broderland Island att rekonstruera
              och sanera sin ekonomi efter den turbulens som Island har drabbats
              av.
            </seg>
            <seg n="15308612">
              Detta betänkande gäller ett bemyndigande till regeringen att
              under 2009 ge Island en kredit om högst 6,5 miljarder kronor.
              Det är inte helt osannolikt att vi kommer att återkomma till riksdagen,
              eller möjligen att regeringen kommer att återkomma redan under
              detta år, för en fortsättning av åtagandena. Återhämtningen av
              den isländska ekonomin kommer att ta lång tid.
            </seg>
            <seg n="b800227f">
              Detta lån är en del av en samlad nordisk kredit på 2,5 miljarder
              dollar, motsvarande ungefär 20 miljarder kronor, som ges inom
              ramen för det stabilitets- och reformprogram för Island som Internationella
              valutafonden beslutade om i mitten av november 2008.
            </seg>
            <seg n="8acfe1ff">
              Vi är eniga om att Sverige bör ge den här krediten för att underlätta
              och bidra till en lösning av den omfattande och djupa finansiella
              och ekonomiska kris som landet har hamnat i. Sverige har omfattande
              ekonomiska, politiska och kulturella förbindelser med Island och
              har haft det under generationer. Därför är det naturligt att Sverige
              tar ett ansvar när Island har ett behov av stöd.
            </seg>
            <seg n="6db16916">
              Enligt utskottets eniga uppfattning är det också en styrka att
              krediten ges i ett nordiskt sammanhang där de nordiska grannländerna
              gemensamt bidrar med ett lån som motsvarar drygt hälften av Islands
              uppskattade behov av kontant internationell finansiering.
            </seg>
            <seg n="dfd5e26a">
              Fru talman! Bakgrunden till krisen på Island är anmärkningsvärd
              för att inte säga spektakulär. Det har sagts en del om det här
              tidigare. Jag ska nämna ytterligare några uppgifter.
            </seg>
            <seg n="0fd2f87c">
              Den isländska finanssektorn har expanderat extremt snabbt. Jag
              tror inte att det finns något motsvarande exempel. De isländska
              bankernas tillgångar ökade från 2003 till slutet av 2007 från
              omkring 200 procent av bnp redan det en hög siffra till 900 procent.
            </seg>
            <seg n="30f2a69e">
              Huvuddelen av expansionen skedde utomlands via billiga och lättillgängliga
              lån eller genom utländskt kapital på annat sätt. Islands bruttoskuld
              mot utlandet steg under samma period från 140 procent av bnp till
              ungefär 550 procent av bnp i slutet av 2007.
            </seg>
            <seg n="c2886519">
              Det var inte så många islänningar som protesterade under de år
              när utvecklingen skedde. En stor del av expansionen skapade förutsättningar
              för en tillväxt i konsumtion och investeringar på Island som ingen
              av oss andra har sett motsvarigheten till.
            </seg>
            <seg n="9f7bca35">
              Den isländska ekonomin i sin helhet har framför allt som en följd
              av den finansiella sektorns tillväxt under ett antal år varit
              på gränsen till överhettning. Den ekonomiska tillväxten och den
              inhemska efterfrågan på konsumtion har stigit snabbt.
            </seg>
            <seg n="b0e3f34e">
              Konsumtionsökning och investeringarna har i hög grad finansierats
              genom lån i utländsk valuta. Det har medfört ökad skuldsättning,
              underskott i bytesbalans och hög inflation. Fastighetspriserna,
              för att bara nämna ett tillgångsområde, fördubblades på bara tre
              år.
            </seg>
            <seg n="c8c5baba">
              Dessa obalanser i fundamenta i den isländska ekonomin har medfört
              att Island har drabbats extra hårt av den internationella finanskrisen.
              De tre största bankerna har kollapsat och tagits över av staten.
              Värdet på den isländska kronan har sjunkit drastiskt mer än 80
              procent, vill jag minnas och den internationella handeln med isländsk
              valuta har i princip upphört. Den internationella lånemarknaden
              är stängd och har varit det sedan början av hösten.
            </seg>
            <seg n="7c65fcae">
              IMF räknar i sitt beslutsunderlag från november 2008 med att
              krisen får stora effekter på den isländska ekonomin. Det är också
              anledningen till att vi och andra länder medverkar till att rekapitalisera
              den isländska ekonomin.
            </seg>
            <seg n="f13ce990">
              Fru talman! När propositionen lämnades var ambitionen från regeringens
              sida att den behövde behandlas med förtur för att kunna anpassas
              till den tidsplan som IMF lagts upp för IMF:s hantering av Islands
              stabilitetsprogram och villkoren för såväl IMF:s som Nordens kreditgivning.
              Underlaget för propositionen var därför mycket begränsat. Men
              regeringen har under hand kompletterat med ytterligare underlag
              som har kunnat inarbetas i betänkandet. Vi har i dag ett bra underlag
              för att ta ställning.
            </seg>
            <seg n="658a8bac">
              Utskottet föreslår dock på grund av de osäkerheter som råder
              eftersom IMF:s överenskommelse med den isländska regeringen inte
              är klar och villkoren för de nordiska krediterna heller inte är
              klara att regeringen under våren i år återkommer till riksdagen
              med ytterligare information om bland annat villkoren för Sveriges
              kredit till Island.
            </seg>
            <seg n="113b192c">
              Jag kan inte avhålla mig från att lite grann kommentera Internationella
              valutafondens roll i samarbetet. Det är ett överstatligt organ
              som i nära samarbete med Världsbanken ska verka för att främja
              ekonomisk utveckling i medlemsländerna genom stabilitet och samarbete
              i framför allt det internationella valutasystemet.
            </seg>
            <seg n="c6da9ce2">
              I praktiken är det en självständig institution men formellt ett
              underorgan till FN. FN-samarbetet sker inom ramen för det ekonomiska
              och sociala rådet. Fonden arbetar med hjälp av flera olika verktyg
              som fastställs av internationella överenskommelser och genom beslut
              i FN:s ekonomiska och sociala råd.
            </seg>
            <seg n="e1db461d">
              Under den nuvarande finansiella krisen diskuteras hur IMF:s roll
              i det internationella finansiella systemet bör utvecklas. Sannolikt
              kommer IMF att få ökad betydelse under de kommande åren.
            </seg>
            <seg n="fcaf462c">
              Man kan naturligtvis ha olika uppfattning om hur väl IMF lyckas
              i sitt arbete eller ha synpunkter på de regler och rutiner som
              gäller för IMF:s arbete. Det gäller inte minst de regler som bör
              prägla de krediter som IMF lämnar.
            </seg>
            <seg n="f7dd7390">
              Vänsterpartiets näst intill kampanjliknande avslagsyrkande mot
              IMF förtjänar inte att tas på allvar. Det gäller framför allt
              inte i en situation där alla rimligen borde inse behovet av en
              internationell samordning av det finansiella regelverket och strävan
              att åstadkomma stabilitet i de internationella finansiella systemen.
              I det här sammanhanget har och kommer IMF att få en allt större
              betydelse.
            </seg>
          </u>
          <note n="9e854206">
            Fru talman! Jag yrkar bifall till utskottets förslag och avslag
            på reservationen.
          </note>
          <note type="speaker" n="61f8f181">
            Anf. 105 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-4a2545558229d1c2-1" n="cfdd0f2f">
            <seg n="49f303d5">
              Fru talman! Jag har inte tänkt ta en stor debatt om IMF, men
              jag tror att den debatten skulle vara välbehövlig. Den debatten
              har förts i många länder som har fått lån från IMF där det har
              funnits en stark kritik mot de krav som IMF riktar mot de olika
              länderna när det gäller lån. Biståndsorganisationer världen över
              riktar också kritik mot IMF, dess sätt att hantera lånen och de
              krav som de ställer på länderna för att de ska få lånen, som oftast
              innefattar privatisering, minskad offentlig sektor och minskade
              satsningar på välfärd.
            </seg>
            <seg n="9d7ad886">
              Min fråga till Lars Elinderson blir: Är det inte viktigt att
              diskutera IMF, IMF:s roll och dess betydelse internationellt när
              IMF så sent som i somras berömde den isländska ekonomin och framhöll
              Island som ett gott exempel? IMF hade tillgång till exakt samma
              siffror som Lars Elinderson föredrog här i talarstolen om hur
              utvecklingen hade varit i den finansiella sektorn, hur den växte
              och hur låneandelen av bnp bara exploderade. Vi alla kunde egentligen
              se att det var en fullständigt osund ekonomi, och vi ser konsekvenserna.
              Men att IMF, som är de som ska styra upp detta, så sent som i
              somras faktiskt berömde Island och dess sätt att hantera ekonomin,
              föranleder det inte Moderaterna att åtminstone fundera på IMF,
              dess roll och vilka riktlinjer man egentligen har från IMF? Den
              debatten behövs.
            </seg>
          </u>
          <note type="speaker" n="bdd03df7">
            Anf. 106 LARS ELINDERSON (m) replik:
          </note>
          <u who="lars_elinderson_fdedb4" xml:id="i-13195f1c0da9703e-1" n="3db8044f">
            <seg n="1ece2183">
              Fru talman! Jag ska rätta Alice Åström på tre punkter. IMF har
              inte lämnat en officiell rapport om ekonomin på Island. En medarbetare
              från IMF gjorde, inte i fjol sommar utan sommaren dessförinnan,
              en analys av de isländska bankerna. Då drog han slutsatser, som
              var föranledda av den finansiella situation som världen befann
              sig i då, som i det läget var riktiga. Så var det då.
            </seg>
            <seg n="0776a7bd">
              Det var inte bara IMF som gjorde bedömningen att de isländska
              bankerna var mycket framgångsrika. Det var en ganska allmän bedömning
              utifrån den situation som rådde då, för mer än ett och ett halvt
              år sedan, då den här enskilda tjänstemannen gjorde en rapport.
              Det fanns andra riksbanker som gjorde samma bedömningar av de
              isländska bankerna på den tiden. Sedan dess har det hänt väldigt
              mycket.
            </seg>
            <seg n="0505d232">
              Den tredje punkten som jag vill rätta Alice Åström på är att
              de regler som gäller för framför allt IMF:s kreditgivning är fastställda
              av FN:s ekonomiska sociala råd. Det är i det sammanhanget man
              ska ta diskussionen om vilka regler valutafonden ska ställa upp
              för de krediter man lämnar ut.
            </seg>
            <seg n="2e178fcb">
              Det som har framförts som kritik mot Internationella valutafonden
              är bland annat att villkoren har varit för hårda. Det är en allmän
              kritik som gäller hela den finansiella sektorn i dag att villkoren
              för att få krediter har varit alldeles för slappa i hela världsekonomin
              under de senaste 10, 15, ja, kanske 20 åren. Snarare borde kraven
              på låntagare inte bara bankrutta länder utan också enskilda låntagare
              ha varit större. Det hade förhindrat den finansiella kris som
              vi i dag har drabbats av.
            </seg>
          </u>
          <note type="speaker" n="4be08560">
            Anf. 107 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-4a2545558229d1c2-2" n="cfdd0f2f">
            <seg n="43cf212f">
              Fru talman! Att det här inte var en officiell rapport, det kan
              nog stämma, liksom att det var ett och ett halvt år sedan. Somrarna
              går tyvärr alldeles för fort, och åren går för fort också.
            </seg>
            <seg n="467d4506">
              Men inte desto mindre var den här tjänstemannens bedömning av
              de isländska bankerna, som vi nu i dag ser faktiskt fullständigt
              har kollapsat och i dag är övertagna av staten, felaktig.
            </seg>
            <seg n="84c4a2a7">
              Man säger att bedömningen gjordes vid den tidpunkten. Ja, det
              säger kanske lite grann om hur ekonomin har varit, hur det har
              styrts och vilka riktlinjer som egentligen har varit gällande.
              Efterverkningarna av det sättet att driva finanspolitik och den
              finansiella sektorn lever ju många länder med i dag. Därför finns
              det all anledning att vara kritisk.
            </seg>
            <seg n="c3ac7d8b">
              Som jag sade tidigare finns det också andra. Även Stefan Fölster,
              Svenskt Näringslivs chefsekonom, berömde för bara några månader
              sedan Island. Det må vara hänt att det finns andra som har gjort
              den bedömningen. Vi kan i alla fall konstatera att deras bedömning
              har varit felaktig.
            </seg>
            <seg n="5ad65770">
              Att riktlinjerna för IMF:s krav kommer från FN stämmer ju, men
              det finns all anledning att diskutera både i FN och när det gäller
              IMF vilka krav som man ställer. Vi kan ju konstatera det skulle
              vi som vänsterpartister kunna vara glada över att man kanske inte
              ställer lika många och hårda krav på Island som man har gjort
              på väldigt många fattiga länder i tredje världen. Uppenbarligen
              kan man också välja från IMF vilka och hur hårda krav man ställer.
              Island klarar sig där bättre än många fattiga länder, men det
              ger inte någon anledning att säga att man inte kan diskutera vilka
              krav IMF ställer.
            </seg>
          </u>
          <note type="speaker" n="ff88ad49">
            Anf. 108 LARS ELINDERSON (m) replik:
          </note>
          <u who="lars_elinderson_fdedb4" xml:id="i-13195f1c0da9703e-2" n="3db8044f">
            <seg n="6af81943">
              Fru talman! Jag kan säga att den bedömning som gjordes av världens
              samlade finansiella sektor för ett och ett halvt år sedan har
              kommit på skam rejält. Man brukar hänvisa till Martin Wolf på
              Financial Times, som var den ende som förutsåg en finansiell kris.
              Han hade säkert också kunnat förutse vad som skulle hända Island.
              Men i övrigt var det väldigt få olyckskorpar för ett och ett halvt
              år sedan.
            </seg>
            <seg n="22d40365">
              Den isländska ekonomin har kritiserats bland annat på grund av
              inflationsrisk under ett antal år. Man har haft en överhettad
              ekonomi. Men de isländska bankerna har prisats inom hela finansvärlden
              under tre fyra år för sin framgångsrika verksamhet. Det är alltså
              lätt att vara efterklok.
            </seg>
            <seg n="2ef80ba0">
              Jag kan hålla med om att det är en skillnad mellan den finansiella
              sektorn och vilken industri- eller servicesektor som helst, och
              jag tycker att man ska ställa större krav på den finansiella sektorn
              än man normalt ställer. Från Vänsterpartiets sida brukar man normalt
              ställa lägre krav, och vi hörde också från talarstolen exempel
              på det i dag. Man säger att de borde sänka räntan på Island.
            </seg>
            <seg n="b5ece038">
              Alltså: Reporäntan på Island i dag styrs av fundamenta, alltså
              det finansiella läget och den isländska valutans situation. En
              sänkning av reporäntan i dag skulle innebära att i stort sett
              samtliga islänningar skulle få sina skulder uppräknade. Den isländska
              valutan skulle sjunka ytterligare. Om den nu har sjunkit som en
              sten skulle den ligga på botten om man sänkte räntan i nuvarande
              läge. Det är så ekonomin fungerar. Och om man i det här läget
              skulle tvinga fram en konstlad sänkt ränta skulle den isländska
              kronan ligga på botten. Eftersom islänningarna är belånade upp
              över öronen i utländsk valuta skulle varje islänning bli fattigare
              och mer skuldbelagd än tidigare. Det är sådana krav som jag menar
              att IMF måste ställa: krav på att fundamenta går ihop.
            </seg>
          </u>
          <note type="speaker" n="95b575a5">
            Anf. 109 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-c7b81499c7df2a0c-0" n="96d0fc15">
            <seg n="260e55f8">
              Fru talman! För drygt en månad sedan mottog riksdagen en proposition
              från regeringen med en begäran om tillstånd att låna ut 6 ½ miljard
              kronor till Island. Propositionen är nog den tunnaste jag har
              sett under mina snart sju år i riksdagen. På ynka tre sidor tre
              sidor, fru talman redogör regeringen för ärendet och ger en beskrivning
              av det hela. Men den information som ges handlar mest om formalia.
              Det handlar om vad grundlagen säger om krediter till andra länder.
              Det handlar om vad IMF har gjort. Någon information i själva sakfrågan
              av värde för beslutet ges i stort sett inte alls.
            </seg>
            <seg n="798990aa">
              Det görs ingen riskanalys och ingen konsekvensanalys. Det ges
              ingen information om vilka säkerheter som ställs, om kreditens
              ränta, om kreditens löptid och om vilka övriga villkor som är
              förenade med krediten vad avser exempelvis skötseln av Islands
              ekonomi. Inte heller ges läsaren något besked om vilka andra långivare
              än de nu aktuella som tidigare bistått Island eller som möjligen
              kommer att bistå Island framöver. En redovisning av landets ekonomiska
              läge saknas likaså dess framtidsutsikter.
            </seg>
            <seg n="4c425613">
              Läsarna får inte ens någon information om enkla nyckeltal som
              är lätta att ta fram, nyckeltal som landets skuldkvot, hushållens
              skuldsättning och så vidare.
            </seg>
            <seg n="08bbc09b">
              Informationen är lika knapphändig vad gäller effekterna på de
              svenska statsfinanserna. Regeringen nöjer sig med att konstatera
              att krediten inte påverkar nettoskulden eller det finansiella
              sparandet. Man tillstår dock att om kreditförluster skulle inträffa
              kommer detta att minska det finansiella sparandet. Hur stor risken
              för detta är avstår emellertid regeringen från att bedöma och
              uttala sig om.
            </seg>
            <seg n="682b8ee3">
              Att riksdagen hösten 2008 försåg Island med en kredit på 5 miljarder,
              som i redovisningen för 2008 belastar Riksbankens resultat med
              en förlust på ungefär en halv miljard, säger regeringen naturligtvis
              heller ingenting om.
            </seg>
            <seg n="75c7aa15">
              Nu ska det betonas det är viktigt att säga att bara för att man
              i dag redovisar en förlust på en kredit på en halv miljard betyder
              det inte att man har en lika stor förlust den dag krediten ska
              lösas in. Då kan situationen vara helt annorlunda. Men det vore
              då möjligtvis intressant för läsaren att få reda på åtaganden
              som Sverige redan tidigare gjort.
            </seg>
            <seg n="ec19d478">
              Ledande politiska företrädare i Sverige har gång på gång kritiserat
              finanssektorn för oansvarighet. Vi har fått höra talas om giriga
              direktörer och om hur vidlyftiga bonusar förstör incitamenten
              eller skapar felaktiga incitament. Men frågan, fru talman, är
              om en styrelse i ett aldrig så expansivt finansföretag någonsin
              blivit ställd inför ett så bristfälligt underlag som i denna proposition.
              Jag tror inte det.
            </seg>
            <seg n="f79f4a6b">
              Som om inte detta var nog föreslog regeringen att motionstiden
              skulle förkortas till 4 dagar. Den förlängdes dock till de sedvanliga
              14 dagarna, inte därför att riksdagen krävde detta utan därför
              att förhandlingarna som IMF var inblandad i ännu inte var avslutade.
            </seg>
            <seg n="947d51b2">
              Detta kan jämföras med den noggranna behandling som vi gör av
              regeringens budgetproposition. Den tar hela hösten i anspråk och
              ger upphov till rader av debatter och politiska utspel om i sammanhanget
              även mycket små belopp.
            </seg>
            <seg n="4ab5ee16">
              Nu kan man tycka att 6 ½ miljard kronor inte är särskilt mycket
              att orda om i detta sammanhang, i synnerhet inte om det handlar
              om att rädda världens finansiella system. Och 6 ½ miljard kronor
              är inte heller så mycket i relation till den svenska statsbudgeten
              det är mindre än 1 procent. Men det är ett mycket stort belopp
              i förhållande till den isländska budgeten.
            </seg>
            <seg n="cde84061">
              Den kredit som de svenska skattebetalarna tillsammans med sina
              nordiska kolleger och IMF nu står i beredskap att ge Island ökar
              i själva verket i ett slag den isländska statsskulden med belopp
              som motsvarar 40 procent av bnp. Om vi skulle översätta det till
              svenska siffror skulle det motsvara ett lån i Sverige i storleksordningen
              1 4001 500 miljarder kronor. Då förstår vi kanske bättre vilka
              proportioner det handlar om.
            </seg>
            <seg n="80614875">
              Mot den bakgrunden kan man fråga sig om detta lån i slutändan
              inte blir en gåva. Det blir det om Island inte klarar av sina
              finansiella åtaganden utan förklarar sig statsbankrutt. Det perspektivet
              bör rimligen meddelas läsaren, och likaså risken för att detta
              ska inträffa.
            </seg>
            <seg n="750432c7">
              Statsbankrutt är en dramatisk lösning men inte ovanlig. Argentina
              tillgrep exempelvis den för inte så många år sedan. Och det ska
              inte uteslutas att statsbankrutt kan inträffa också på Island.
              Vi har tidigare i debatten fått höra talas om det prekära läge
              som Island befinner sig i.
            </seg>
            <seg n="76252289">
              Det finns också en lockelse, hur underligt det än kan låta, i
              att tillgripa statsbankrutt. Det ligger i att man då kan göra
              sig av med den ryggsäck som en hög skuldsättning innebär och att
              starta om utan att tyngas under lång tid av stora räntebetalningar.
            </seg>
            <seg n="584921d4">
              Om det skulle gå så illa är det förstås inte långivarna i det
              här fallet som kommer att stå för det hela och bära det ekonomiska
              ansvaret. Det är skattebetalarna i Sverige, i Norge och i Finland,
              de länder som har bistått Island med detta lån. Det är också de
              som i praktiken betalar Islands överkonsumtion. Överkonsumtion
              är vad det handlar om. Bara under åren 2003 och 2007 ökade Island
              sina underskott mot utlandet med belopp som motsvarade 70 procent
              av bnp, och så mycket kan man säga att överkonsumtionen bestod
              av.
            </seg>
            <seg n="eff248d1">
              Fru talman! Detta ska inte tolkas som att jag är negativ till
              att bistå vår granne i väst tvärtom. Solidaritet länderna emellan
              behövs för att upprätthålla en internationellt god ordning. Men
              jag menar och jag är noga på den punkten att beslut ska fattas
              på rätta grunder och med ett rättvisande underlag, där konsekvenserna
              är ordentligt beskrivna och utredda.
            </seg>
            <seg n="f16e5351">
              Det är bra att regeringen tar ett aktivt ansvar för att lindra
              finanskrisens verkningar. Men det ger inte regeringen rätt att
              hemfalla åt samma synd som de så hårt kritiserade bankdirektörerna:
              slapp kreditgivning och generositet med andras pengar. Det ger
              inte heller regeringen rätt att uppträda på detta nonchalanta
              sätt mot riksdagen och begära att vi ska kunna fatta beslut på
              basis av detta minst sagt undermåliga underlag.
            </seg>
            <seg n="93b72108">
              Till min stora tillfredsställelse har dock utskottet också reagerat
              inför regeringens agerande gentemot riksdagen i detta avseende.
              Ett enigt utskott har påpekat bristen i beslutsunderlaget och
              krävt mer information. Heder åt utskottet i detta avseende!
            </seg>
            <seg n="02fe2f73">
              Möjligen kan vi betrakta utskottets tillkännagivande som något
              senkommet, ty vad hjälper det att i efterhand bli informerad om
              låntagarens potentiellt bristande kreditvärdighet? Det är något
              man helst bör ge information om innan krediten ges.
            </seg>
            <seg n="481f83f2">
              Fru talman! Jag yrkar inte alls avslag på propositionen tvärtom.
              Jag yrkar bifall till den. Och särskilt instämmer jag i utskottets
              syn på kompletterande information.
            </seg>
          </u>
          <note type="speaker" n="85475c04">
            Anf. 110 LARS ELINDERSON (m) replik:
          </note>
          <u who="lars_elinderson_fdedb4" xml:id="i-13195f1c0da9703e-3" n="3db8044f">
            <seg n="88f852c1">
              Fru talman! Det var lite penibelt att jag begärde replik innan
              Anne-Marie kom till sin vänliga avslutning på sitt anförande.
              Jag tänker inte argumentera emot Anne-Marie.
            </seg>
            <seg n="eff01fc9">
              Det var i den situation som uppstod i förhandlingarna mellan
              de nordiska stats- och finansministrarna och IMF uppenbart att
              det fanns en mycket akut tidsproblematik med i sammanhanget. Den
              förklaring till det dåliga underlaget jag instämmer i detta som
              vi fick i diskussionerna var just att det i förhandlingarna med
              IMF och inom ramen för de nordiska kreditgivarländerna ställdes
              krav på ganska snabba beslut. Sedan hände det saker i den frågan,
              och då hade kanske regeringen kunnat dra tillbaka propositionen
              och återkomma med ett bättre underlag. I stället valde man att
              under hand ge utskottet information, som vi tyckte var tillräcklig
              för att fatta ett väl underbyggt beslut.
            </seg>
            <seg n="8a72fa06">
              Som sagt, argumenterar jag inte emot Anne-Marie. Jag instämmer
              i att det var ett begränsat och dåligt underlag, men vi accepterade
              de skäl som framfördes till att det var på det sättet.
            </seg>
          </u>
          <note type="speaker" n="68c3db4d">
            Anf. 111 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-c7b81499c7df2a0c-1" n="96d0fc15">
            <seg n="a4f729bb">
              Fru talman! Tack för de orden, Lars! Det är utmärkt att vi är
              överens alla här i kammaren, tror jag.
            </seg>
            <seg n="0b79d317">
              Att jag anmälde mig till den här debatten hänger samman med att
              jag tycker att det är riksdagens uppgift att påpeka för regeringen
              att vi kräver att bli bemötta på ett respektfullt sätt och att
              få den information som vi behöver för att kunna fatta besluten.
              Det kan inte understrykas tillräckligt noga hur viktigt detta
              är, i synnerhet i tider som dessa.
            </seg>
            <seg n="933fe946">
              Nu kan man naturligtvis till den förklaring som gavs här tidigare
              också foga en annan. Jag tror att det på Finansdepartementet arbetar
              några hundra personer, och jag är ganska säker på att man med
              den kapacitet som finns hos alla dessa personer ganska lätt skulle
              ha kunnat komplettera propositionen med det slags information
              som jag här har skissat på. Den finns lätt tillgänglig ute hos
              olika institutioner. IMF har den, Världsbanken har den och OECD
              har den. Detta låter sig göras om man är angelägen om att ge den.
              Jag bedömer att det nog inte skulle ta så förskräckligt mycket
              tid. Jag satt själv och pillade lite grann med datorn, och även
              om jag inte är någon expert på området fann jag att den information
              jag ville ha var relativt lättillgänglig. Det var nog ett svepskäl
              från departementets och regeringens sida. Hade man velat hade
              man också kunnat.
            </seg>
          </u>
          <note type="speaker" n="77137130">
            Anf. 112 LARS ELINDERSON (m) replik:
          </note>
          <u who="lars_elinderson_fdedb4" xml:id="i-13195f1c0da9703e-4" n="3db8044f">
            <seg n="5c9948a5">
              Fru talman! Avslutningsvis fick utskottet den information som
              vi efterlyste under hand, i anslutning till den utfrågning vi
              också hade inför behandlingen av propositionen. Vi ansåg oss ha
              tillräckligt med underlag för att fatta ett beslut i det läget.
            </seg>
          </u>
          <note type="speaker" n="08b3e331">
            Anf. 113 HANS WALLMARK (m):
          </note>
          <u who="hans_wallmark_b7ba6b" xml:id="i-ca8c2942497da980-4" n="90a2d703">
            <seg n="29ecdfa7">
              Fru talman! Låt mig som ledamot av Nordiska rådet kasta lite
              ljus över det här ärendet. Det har verkligen präglat arbetet i
              nordiska sammanhang rätt mycket de senaste månaderna.
            </seg>
            <seg n="c05d0f63">
              På senhösten 2008 hade vi vår 60:e session i Nordiska rådet i
              Helsingfors. Hela det mötet var fullständigt absorberat av samtal
              mellan de nordiska regeringscheferna och de nordiska finansministrarna
              om situationen på Island. Vi hade dessutom samlade utskottsmöten
              i Nordiska rådet i Reykjavik i slutet av januari i år. Vi landade
              ungefär 1214 timmar efter det att regeringen hade avgått. Island
              är nu också ordförandeland i Nordiska rådet under det här året.
            </seg>
            <seg n="76d2cb46">
              Man kan i allra högsta grad säga att Island präglar, och har
              präglat, det nordiska samarbetet. Därför tycker jag också att
              det är väsentligt att vi ställer upp, precis som har sagts av
              flera andra talare. Det finns en tydlig nordisk dimension i det
              här ärendet.
            </seg>
            <seg n="d53a1da2">
              Rent parentetiskt kan jag också nämna att jag tycker att det
              är bra att vi ställer upp och är tydliga, för om inte Island har
              de nordiska vännerna att ansluta sig till finns det möjligen andra
              vänner där ute. Vi vet att Ryssland har visat intresse. Jag tror
              att det är bättre att vi finns vid Islands sida än att Ryssland
              gör det.
            </seg>
            <seg n="22b1f094">
              Nordiska rådet arrangerade seminarier om krisen på Island. Moderaterna
              och deras systerpartier hade ett eget miniseminarium om detta.
              Genomgående för detta är att man återkommer till den känsla av
              utanförskap som kom i och med att Storbritannien använde terrorlagstiftning
              för att låsa tillgångar för en isländsk bank i Storbritannien.
              Man menar att det var utgångspunkten och uppstarten till det hela.
            </seg>
            <seg n="2d3a45f6">
              Fru talman! Alice Åström, som nu har lämnat kammaren, nämnde
              ett par saker. Jag finner ändå skäl att replikera på dem. Hon
              nämnde flera gånger att det var kris i den isländska ekonomin.
              Jag tror att det är väsentligt att man ser att utöver banker finns
              det också branscher på Island som är välmående och stabila. Fiskeindustrin
              är ett sådant exempel. Aluminium- och smältindustrin är ett annat.
              Det är inte bara jeremiader när det gäller den isländska ekonomin,
              utan det finns också goda saker där.
            </seg>
            <seg n="6fc5b706">
              Fru talman! Jag tycker att det som Sonia Karlsson och Lars Elinderson
              från utskottet har utvecklat är väldigt väsentligt när det gäller
              synen på hur man bedriver den här typen av långivning. Det Sonia
              Karlsson och Lars Elinderson ytterst gör är att de värnar svenska
              skattebetalares pengar. Även om vi har ett engagemang och ett
              intresse för Island har vi som riksdagsledamöter också ett ansvar
              för de svenska skattebetalarnas pengar. Därför finns det all anledning
              att biträda utskottet i dess uppfattning att värna svenska skattebetalares
              intressen.
            </seg>
            <seg n="2f289968">
              När man är på Island kan man se att den stora krisen har skapat
              en medvetenhet om att man är ganska ensamt som litet land. Det
              gör att nu pågår en väldigt snabb process för ett möjligt EU-medlemskap,
              och kanske till och med en euroanslutning, i närtid. Den nya regeringen,
              pikant nog bestående av socialdemokrater och vänster, har tillsatt
              en snabbutredning för att undersöka möjligheterna till EU-anslutning.
              EU har möjligheter att ta in nya länder, kanske redan 2011. Det
              kan inte uteslutas att Island finns där tillsammans med Kroatien.
              Jag tror att det vore väldigt bra.
            </seg>
            <seg n="acc0871d">
              Fru talman! Jag tror att vägen till fördjupat nordiskt samarbete
              går via det europeiska samarbetet. Därför tycker jag att det är
              viktigt att se den koppling som finns mellan Europa, Sverige och
              Norden.
            </seg>
          </u>
          <note n="061c3267">
            Överläggningen var härmed avslutad.
          </note>
          <note n="69e4c6bf">
            10 § Yrkeshögskolan
          </note>
          <note n="55d94926">
            Föredrogs
          </note>
          <note type="speaker" n="2d0038f4">
            Anf. 114 ROLAND BÄCKMAN (s):
          </note>
          <u who="roland_backman_7db0a9" xml:id="i-58b78169a0690c99-0" n="b6a5b9b5">
            <seg n="603ec04c">
              Fru talman! Sverige är, och ska förbli, en nation som satsar
              på kunskap. Här finns vår viktigaste byggsten för att kunna konkurrera
              och utvecklas. Vägen framåt är inte låga löner och försämrad arbetsmiljö.
              Ska vi möta den stora utmaningen med att vara ett modernt land
              som investerar i framtiden måste vi satsa på studiemöjligheter
              för barn, ungdomar och vuxna, för män och kvinnor. En politik
              som syftar till att skapa jobb och utveckla välfärden måste därför
              omfatta hela utbildningssystemet.
            </seg>
            <seg n="9df374a7">
              För oss socialdemokrater är det viktigt med ett livslångt lärande
              som ger alla chansen, gång på gång om så behövs. Vidareutbildning
              kommer med all säkerhet att bli alltmer viktig i framtiden. Att
              mitt i arbetslivet kunna utbilda sig eller byta inriktning till
              ett nytt yrke genom goda möjligheter till utbildning kommer att
              bli avgörande för enskilda men även för Sveriges möjligheter att
              nå framgång och konkurrera.
            </seg>
            <seg n="60a3ae46">
              Socialdemokraterna är positiva till en yrkeshögskola. Det var
              därför vi i regeringsställning också initierade en utredning på
              området. Om den nuvarande regeringen hade fullföljt den påbörjade
              utredningen hade vi haft en yrkeshögskola på plats i dag. Det
              hade varit en bra förutsättning för att möta alla varsel och den
              pågående jobbkrisen. Regeringen dröjde i stället med ett förslag
              om yrkeshögskola och har i själva verket ägnat sig åt att skära
              ned antalet platser, inte minst inom kvalificerad yrkesutbildning
              och komvux.
            </seg>
            <seg n="02f04cfa">
              Regeringen avsätter otillräckligt med resurser för att möta människors
              behov och arbetsmarknadens efterfrågan, inte minst när vi nu går
              in i en djup lågkonjunktur.
            </seg>
            <seg n="e5e6f31a">
              Fru talman! Regeringen är oförmögen att vidta tillräckliga åtgärder
              för att åter skapa ett framgångsrikt Sverige.
            </seg>
            <seg n="0c75c066">
              Socialdemokraterna vill se en fortsatt utveckling av yrkeshögskolan
              såväl kvalitativt som kvantitativt. Jag är säker på att övergångar
              mellan olika utbildningsformer ger ökade förutsättningar för människor
              att utbilda sig och vidareutbilda sig. Det är till fördel för
              hela Sverige.
            </seg>
            <seg n="6677242f">
              Möjligheterna att röra sig mellan yrkeshögskolan och högskolan
              i båda riktningarna är därför mycket viktiga. Därför är det också
              centralt att poängsystemet i yrkeshögskolan och högskolan är likvärdigt
              och jämförbart. Regeringens förslag ser inte ut så. Regeringen
              väljer att bygga in återvändsgränder och hinder för människor
              som vill ändra inriktning eller utvecklas.
            </seg>
            <seg n="e56590bb">
              När det gäller dagens kvalificerade yrkesutbildning krävs det
              att det finns arbetsgivare som professionellt och kunnigt bidrar
              med kompetens, praktikplatser med mera. Med en ansträngd ekonomi
              och en besvärlig arbetsmarknad måste denna del av utbildningen
              säkras. Det finns också indikationer på att KY-utbildningar ej
              upphandlats på ett för ändamålet fördelaktigt sätt under det senaste
              året. Det lyfter genast upp frågan om vikten av en kvalitetssäkring.
            </seg>
            <seg n="0c8fd656">
              Fru talman! Jag hoppas att majoriteten i dagens debatt beskriver
              hur de tänker säkerställa detta.
            </seg>
            <seg n="92962136">
              Enligt en rad olika näringslivsorganisationer satsar regeringen
              för lite på kvalificerad yrkesutbildning. Det är en alldeles för
              liten satsning, vilket man klart protesterar mot, inte minst i
              tidningsartiklar och brev.
            </seg>
            <seg n="9d38fae6">
              Att systematiskt samla de eftergymnasiala utbildningarna under
              ett paraply som kallas yrkeshögskolan bidrar med all säkerhet
              till att säkerställa kvaliteten och skapa en tydlig identitet.
              Det skapas i alla fall förutsättningar för det. Vi socialdemokrater
              påbörjade detta arbete i regeringsställning och beklagar givetvis
              att regeringen dröjt med detta så viktiga organisatoriska steg.
            </seg>
            <seg n="c92c7feb">
              Det framgår inte av regeringens proposition om och hur folkhögskolan
              kan erbjudas kvalitetssäkring inom ramverket för yrkeshögskolan,
              men det tror jag annars är en vettig idé att testa.
            </seg>
            <seg n="ae83711a">
              När det gäller behörighetskravet är det synnerligen otydligt
              vad som kommer att gälla framgent. Kommer alla gymnasieprogram
              att ge samma allmänna behörighet att studera vidare? Eller kommer
              det att krävas kompletteringar för att elever med en bakgrund
              från vissa gymnasieprogram ska kunna studera vidare? Kommer kraven
              att skilja sig från kraven att studera vidare vid universitet
              och högskolor? Det är otydliga behörighetskrav, fru talman.
            </seg>
            <seg n="c420afa8">
              Vi socialdemokrater vill se en växelverkan mellan olika utbildningsformer
              på eftergymnasial nivå. Det är viktigt för studerande, utbildningsanordnare
              och arbetsmarknad att regelverket är tydligt.
            </seg>
            <seg n="43f48fb3">
              När det gäller avsnittet om examen i regeringens proposition
              om yrkeshögskolan finns det en hel del övrigt att önska. Regeringen
              klargör inte tydligt vinsterna med två olika examina. Flera remissinstanser
              har också avstyrkt förslaget. Mig veterligen har ingen heller
              efterfrågat systemet med två examina.
            </seg>
            <seg n="d64e464b">
              Som jag tidigare redogjorde för är det viktigt att bygga broar
              mellan olika utbildningssystem för att elever enkelt ska kunna
              röra sig mellan olika former av utbildning. Med två olika examina
              kan dessa övergångar ytterligare försvåras. Vi socialdemokrater
              efterlyser därför en tydlig genomlysning av konsekvenserna av
              att ha en examen respektive två examina.
            </seg>
            <seg n="fb3222f3">
              I den situation som Sverige för närvarande befinner sig i, där
              varslen haglar över medborgarna, är det av mycket stor betydelse
              att det investeras i människors, vuxnas och barns, framtid. Vi
              socialdemokrater har därför lagt fram förslag om kraftiga investeringar
              i utbildningar och om ett kraftigt ökat antal utbildningsplatser.
            </seg>
            <seg n="6c905c74">
              Vi vet att det är rätt sätt att möta den svåra tid som vi befinner
              oss i och rätt sätt att möta framtidens krav på kompetens.
            </seg>
            <seg n="1be18a9f">
              På en rad punkter i propositionen framgår att regeringen kommer
              att meddela vilken myndighet som kommer att utföra olika funktioner
              avseende yrkeshögskolan. Det gäller vilka utbildningar som kommer
              att ingå i yrkeshögskolan, beslut om dimensionering, kvalitetssäkring
              och inte minst uppföljning med mera.
            </seg>
            <seg n="358795bf">
              Ja, vi har väntat länge på propositionen om yrkeshögskolan. Att
              denna, när den väl kommer, är otydlig är närmast anmärkningsvärt
              och kommer förmodligen att skapa ytterligare väntelägen. Yrkeshögskolan
              behöver utvecklas och fyllas på med platser, inte vänta på fler
              besked.
            </seg>
            <seg n="1f251857">
              I propositionen finns ett förslag om att den offentligt finansierade
              pilotutbildningen, utom den militära flygförarutbildningen, ska
              flyttas till yrkeshögskolan. Underlaget för att flytta pilotutbildningen
              från Lunds universitet till yrkeshögskolan är i högsta grad otillräckligt.
              Fakta och motivering saknas, som jag ser det.
            </seg>
            <seg n="9f85a8b1">
              Vi socialdemokrater förväntar oss därför att regeringen återkommer
              med ett riktigt underlag med sakliga argument i frågan för ett
              förnyat ställningstagande.
            </seg>
            <seg n="9e259221">
              När det gäller validering måste regeringen ta ett samlat grepp
              så att olika delar av utbildningssystemet och arbetsmarknaden
              enkelt och kvalitets- och rättssäkert kan samverka.
            </seg>
            <seg n="0079118e">
              Den nya myndigheten för yrkeshögskolan bör ha ansvaret för att
              samordna en nationell struktur för validering i samverkan med
              andra myndigheter, och det ska vara en tydlig branschmedverkan.
            </seg>
            <seg n="5c59de94">
              Socialdemokraterna har lagt fram förslag om att tillföra Arbetsförmedlingen
              20 miljoner per år de närmaste åren för validering. Det tycker
              jag är väldigt bra.
            </seg>
            <seg n="846a96de">
              Fru talman! Regeringen började mandatperioden med att lägga ned
              70 procent av utbildningssatsningarna, och i dag har Socialdemokraterna
              förslag på 50 000 fler platser än regeringen.
            </seg>
            <seg n="c69a6ef6">
              Socialdemokraterna lägger fram konkreta förslag. Regeringen utreder.
            </seg>
          </u>
          <note n="a14367ea">
            Jag yrkar bifall till reservationerna 1 och 4.
          </note>
          <note type="speaker" n="d499e63e">
            Anf. 115 MATS PERTOFT (mp):
          </note>
          <u who="mats_pertoft_eb413b" xml:id="i-a4a8dc86350995e8-0" n="357d5dd8">
            <seg n="7a3e6aff">
              Fru talman! Jag kan börja med att säga att vi från Miljöpartiets
              sida är glada över att den här lagen om yrkeshögskolan äntligen
              kommer. Det har dröjt ganska länge. Det kunde ha gått betydligt
              fortare.
            </seg>
            <seg n="123a3510">
              Samtidigt är man undrande. Alliansregeringen lyckades ta så här
              lång tid på sig. Ändå får man en känsla av att det är en hel del
              som är missat och en hel del hastverk. Jag trodde att det, när
              man hade lång tid på sig, skulle bli mer ordentligt gjort. Så
              verkar inte alltid vara fallet.
            </seg>
            <seg n="20159e75">
              Miljöpartiet har alltid haft yrkeshögskolan, eller tidigare KY-utbildningarna,
              som ett av sina skötebarn. Vi drev under förra mandatperioden
              väldigt starkt på för att få fler platser till dem, som nu också
              har blivit permanentade. Därför är vi glada över att det här fortsätter.
            </seg>
            <seg n="542a3c40">
              Vi behöver den här formen i Sverige. I och med att vi akademiserar
              utbildningarna på högskolan mer och mer behövs också, mer och
              mer, en samlad form för det som har varit KY-utbildningarna. Det
              handlar också om att kunna hitta de bra nivåerna, det som faktiskt
              är yrkesutbildningar men som också har en viss högskolestatus.
            </seg>
            <seg n="5e209e60">
              Där är det viktigt att värna om den egna profilen, att inte tro
              att det ska vara andra klassens högskola, utan de här utbildningarna
              ska finnas för sin egen styrkas skull, för att de är bra, för
              att de är nödvändiga.
            </seg>
            <seg n="4476bdcc">
              Men där blir vi också undrande från Miljöpartiets sida. Först
              efter det att vi väckt vår motion i frågan lyckades alliansgruppen
              i utbildningsutskottet stoppa in ordet entreprenörskap. Det är
              väldigt bra att ni stoppade in det, men jag undrar hur de på departementet
              tänker när de skriver en proposition om yrkeshögskola och inte
              har med ett ord om entreprenörskap.
            </seg>
            <seg n="2933e358">
              Vilka utbildningar är det man har tänkt på egentligen? Merparten
              av dessa utbildningar kräver ett entreprenörstänkande.
            </seg>
            <seg n="a414ff00">
              All heder åt alliansgruppen i utskottet som lyckades plocka in
              det där ordet till slut. Men det här bådar inte gott för framtiden.
              Det bådar inte gott att vi har ett departement som inte verkar
              kunna stava till entreprenörskap när det gäller sådana konkreta
              utbildningar som handlar om hantverk och typiska småföretagaryrken
              av alla de slag.
            </seg>
            <seg n="aaaddd4c">
              Jag trodde att alliansen värnade entreprenörskapet. Det är tur
              att man har sina ledamöter i utbildningsutskottet som kunde plocka
              in det i sista minuten, men det är bedrövligt att man inte hade
              med det från början. För oss i Miljöpartiet hade det varit självklart.
              Det har varit en självklar del av hela vårt koncept när det gäller
              KY-utbildningar och nu också yrkeshögskolan, när vi har arbetat
              med detta.
            </seg>
            <seg n="8e2a4f1a">
              Jag undrar hur det kommer att bli när de närmare direktiven skrivs.
              Kommer entreprenörskap då att finnas där, när vi har en regering
              som inte kan stava till det? Det är en fråga som jag ställer.
              Jag hoppas att jag får svar på den.
            </seg>
            <seg n="72c5feb3">
              Kommer entreprenörskapet att vara tydligt? Kommer det att vara
              en tydlig inriktning också för den myndighet som till slut ska
              få i gång det här?
            </seg>
            <seg n="680c5500">
              En annan sak som vi är oroliga för, precis som Socialdemokraterna,
              gäller frågan om platser. Vi menar att det är för få platser i
              dag. Vi har också lagt fram förslag här i kammaren om betydligt
              fler platser. Särskilt i dagens kristider behöver vi detta.
            </seg>
            <seg n="b6bb5c91">
              Vi behöver bra utbildningar, eftersom vi nu måste satsa och stå
              redo när krisen går över. Det är nu vi ska använda tiden till
              utbildning för att sedan kunna komma framåt.
            </seg>
            <seg n="9fa93f20">
              Det är bara att konstatera att man från regeringssidan inte verkar
              ta detta på allvar. Man tar inte chansen att använda tiden nu
              till fler utbildningar, till bättre utbildningar och till utbildningar
              som kan hjälpa människor att komma ut ur krisen och få nya arbeten.
            </seg>
            <seg n="6a590402">
              En annan sak som jag vill ta upp när det gäller yrkeshögskolan
              är hanteringen av de konstnärliga utbildningarna.
            </seg>
            <seg n="469cc303">
              I utredningen fanns det längst bak ett kapitel som handlade om
              en lista på olika utbildningar som inte riktigt platsade. De finns
              i dag under KY-utbildningar, men de platsar inte riktigt under
              yrkeshögskolan, men de måste ändå vara med någonstans. Det var
              i princip alla de väl kända konstnärliga utbildningarna i Sverige.
            </seg>
            <seg n="f041ce9e">
              Det blev inte bättre när propositionen kom, för det här kapitlet
              och den här listan har smält ihop, så att man inte alls vet vad
              som gäller.
            </seg>
            <seg n="ecc2acff">
              Vad jag har förstått kommer väldigt många konstnärliga utbildningar
              att sorteras under yrkeshögskolan. Men frågan kvarstår: Varför
              är detta inte behandlat på ett bättre sätt?
            </seg>
            <seg n="0c5a779f">
              Naturligtvis kan man säga att konstnärliga utbildningar inte
              direkt leder till ett yrke där du kan tjäna ditt livsuppehälle
              och så vidare. Det håller jag helt med om. Men är det så att vi
              skäms för de konstnärliga utbildningarna i Sverige? Jag tänker
              på Capellagården eller andra utbildningar som är jättefina. Jag
              skäms inte för dem. Jag menar att de skulle ha varit värda en
              bättre behandling i den här propositionen.
            </seg>
            <seg n="63cc442a">
              Det är viktigt att få svar på detta. Jag har hört mig för lite
              grann om olika utbildningar. Det verkar råda ett ganska stort
              kaos i de nuvarande KY-utbildningarna om hur det kommer att se
              ut framöver. Vem kommer att få de här tillstånden och så vidare?
            </seg>
            <seg n="9a7f24b4">
              Det är också något som jag tycker är lite märkligt. Det är att
              alliansregeringen har så bråttom att genomföra dessa förändringar
              det finns ändå en bred samsyn i den här kammaren att verksamheterna
              själva inte får några klara besked, inte vet hur övergången ska
              ske, inte vet vilka platser som ska finnas i framtiden.
            </seg>
            <seg n="2acad29d">
              Det finns en hel del frågor. I grund och botten är Miljöpartiet
              väldigt positivt till yrkeshögskolan, men det finns så många frågor
              att jag ändå måste yrka bifall till vår reservation nr 3. Jag
              hoppas att alliansen kan klara av att reda ut frågorna så att
              vi får en bra yrkeshögskola. Det är de värda.
            </seg>
          </u>
          <note type="speaker" n="205c31cf">
            Anf. 116 SOFIA LARSEN (c):
          </note>
          <u who="sofia_larsen_5545af" xml:id="i-c0b59d6ce5eb5509-0" n="0db379d2">
            <seg n="3f5379bd">
              Fru talman! Livslångt lärande, kompetensutveckling och en hög
              kvalitet i vuxenutbildningen är väldigt viktigt. Det är viktiga
              mål och viktiga verktyg, framför allt för att vi ska kunna ha
              en fungerande arbetsmarknad, företag som fungerar på ett bra sätt
              och som kan expandera och för att vi som nation som helhet ska
              kunna ha en bra tillväxt framöver.
            </seg>
            <seg n="1971103a">
              Vi vet att utbildningskraven på många områden blir högre och
              att en specifik kompetens mer och mer krävs än tidigare. Vi vet
              också att en gymnasieutbildning många gånger är ett minimikrav
              för att man över huvud taget ska kunna komma ut på arbetsmarknaden,
              ut i arbetslivet.
            </seg>
            <seg n="bb3808cd">
              Det gör att vi ska och behöver ge människor bra möjligheter att
              bli anställningsbara. Det handlar om att man ska kunna utbilda
              sig, om rätten till grundläggande utbildning, men det måste också
              alltid finnas en möjlighet till fortbildning, påbyggnadsutbildningar
              och en ordentlig yrkesutbildning.
            </seg>
            <seg n="5979ce3e">
              Regeringen har tagit ett helhetsgrepp om vuxenutbildningen, och
              det är mycket bra. Det är konkreta åtgärder, och det handlar om
              pengar och om ökade möjligheter för dem som studerar. Tillsammans
              gör det här att vi rejält lyfter kvaliteten och höjer statusen
              för yrkesutbildningarna och vuxenutbildningarna i vårt land.
            </seg>
            <seg n="5eddd943">
              Regeringen har, som sagt, gjort detta helhetsgrepp. Det har satsats
              på yrkesvux, yrkeshögskolan som vi diskuterar i dag och ett sfi-lyft
              som har gjort att sfi fått en helt annan kvalitet än tidigare.
              Det handlar också om rätten till gymnasieutbildning som nu håller
              på att gås igenom och beredas i Regeringskansliet och den studiesociala
              utredningen som den förra regeringen inte orkade med. En bred
              parlamentarisk utredning kommer snart där fortbildningen ses och
              utvecklas som en viktig del. Det är ett fantastiskt lyft för hela
              vuxenutbildningen i vårt land.
            </seg>
            <seg n="d97e96a8">
              Fru talman! Det finns en stor efterfrågan på kvalificerad yrkeskompetens.
              I dessa tider i lågkonjunktur har det visat sig att denna spetskompetens
              blir viktigare än någonsin tidigare. Det är ofta så att de med
              den specifika yrkeskompetensen blir mer eftertraktade och har
              lättare att få ett arbete. Vi behöver se till att vi har den yrkesutbildning
              som efterfrågas och att människor får en bra start för att när
              det vänder snabbt komma in på arbetsmarknaden.
            </seg>
            <seg n="3136df8a">
              Efterfrågan på kvalificerad yrkeskompetens har alltså ökat under
              flera år, men utbudet av de här utbildningarna har varit relativt
              dåligt liksom kvalitetssäkringen. Det har inte riktigt hängt med.
              Vi behöver ha bra utbildningar som ger den enskilda individen
              goda chanser, men det krävs också för att arbetsgivarna ska få
              den rätta kompetens som behövs för just det företaget eller den
              arbetsgivaren.
            </seg>
            <seg n="5d5de577">
              I dag finns det, som sagt, många olika eftergymnasiala yrkesutbildningar.
              De har en rad olika huvudmän. Regelverken ser också olika ut.
              För en studerande har det inte alltid varit lätt. Man vet inte
              riktigt vad ens utbildning är värd, hur det ser ut framöver och
              vad det är som gäller.
            </seg>
            <seg n="52a39b22">
              Nu tas ett samlat grepp om de eftergymnasiala yrkesutbildningarna
              inom den nya yrkeshögskolan. Yrkeshögskolan blir, kan man säga,
              som ett paraply över alla de eftergymnasiala yrkesutbildningar
              som finns. Det blir ett kvalitetssäkringssystem som ger bättre
              enhetlighet, bättre rättstrygghet och möjlighet till en bra samverkan
              mellan branscherna. Det är ju så otroligt viktigt att de får vara
              med i ett nära samarbete mellan näringsliv, arbetsliv och utbildningarna.
              Detta ger yrkeshögskolan möjlighet till.
            </seg>
            <seg n="490f4abb">
              Nu blir det också ett mer överskådligt system som underlättar
              för både dem som är inne och studerar och dem som anordnar utbildningen.
              Det gör tillsammans att utbildningarnas kvalitet säkerställs på
              ett helt annat sätt än tidigare.
            </seg>
            <seg n="96945ce3">
              Den nya Myndigheten för yrkeshögskolan kommer att ansvara för
              de ansökningar som görs, alltså för de utbildningar som vill bli
              en del av yrkeshögskolan. Den ska besluta om de får starta eller
              inte. Alla som vill ingå i detta kvalitetsparaply ska få möjlighet
              till det. Folkhögskolorna, som har diskuterats en del, ska få
              vara en del av detta om de vill det.
            </seg>
            <seg n="b2d1eb09">
              Myndigheten kommer också att få ansvar för att samordna och stödja
              en nationell struktur för validering. De senaste åren har det
              gjorts ett fördjupat arbete kring själva valideringen, vilket
              är så viktigt. Där tar vi nu steget vidare. Yrkeshögskolan får
              det nationella strukturansvaret. För första gången görs detta
              i en nationell strategi, vilket är bra.
            </seg>
            <seg n="77dba2c7">
              Fru talman! Det finns, som sagt, ett stort behov av att ha bra
              yrkesutbildningar. Sökandetrycket till KY-utbildningen har varit
              relativt högt, högre än till de högskoleplatser som vi har i landet.
              Det har också visat sig att 90 procent av dem som har gått en
              KY-utbildning fått arbete tre månader efter en avslutad utbildning.
              Det är helt fantastiska resultat. Det handlar just om samverkan
              mellan utbildningen och arbetslivet. Det är den som vi ska lyfta
              fram ännu mer.
            </seg>
            <seg n="b59fd8c0">
              Det vore också intressant, och är behövligt framöver, att få
              se att flera av dem som går inom yrkeshögskolan kan bli egna företagare.
              Som Mats Pertoft tidigare har varit inne på vad det gäller entreprenörskapet
              kommer det inom kort en entreprenörskapsstrategi för hela utbildningssystemet.
              Det är allt från grundskolan till vuxenutbildningen och den högre
              utbildningen. Yrkeshögskolan blir, som sagt, en del av detta.
            </seg>
            <seg n="098be5e1">
              I höstens budget lade regeringen ytterligare 2 500 platser till
              det som ska ingå i yrkeshögskolan plus den jättesatsning inom
              yrkesvux som gjordes på 1,2 miljarder. Man ökar alltså platserna
              inom den gymnasiala delen av komvux med 30 procent. Med 30 procent
              ökas yrkesvux i Sverige. Det är en historisk siffra.
            </seg>
            <seg n="55a7729b">
              Yrkesvux tillsammans med yrkeshögskolan gör att vi får ett ordentligt
              yrkesutbildningslyft i vårt land. I december presenterades också
              ytterligare åtgärder i propositionen om jobb och omställning på
              8,3 miljarder. Det innebär 4 000 nya platser till yrkeshögskolan,
              alltså totalt 6 500 fler platser de kommande åren inom yrkeshögskolan.
              Det är viktiga och bra platser.
            </seg>
            <seg n="507615a5">
              Fru talman! Under förra mandatperioden och även längre tillbaka
              krävde vi inom allianspartierna att dåvarande s-regering skulle
              införa en yrkeshögskola. Det gjorde vi för att vi såg att de eftergymnasiala
              yrkesutbildningarna behövde kvalitetssäkras. Men intresset var
              väldigt svalt från dåvarande s-regering. Våra motioner avstyrktes
              det ena året efter det andra. Därför tycker jag att det är väldigt
              välkommet att Socialdemokraterna har ändrat sig och går med på
              regeringens linje.
            </seg>
            <seg n="d3eff265">
              Men det är synd att ni återigen säger att ni håller med, att
              ni tycker att detta är väldigt bra men att ni ska reservera er.
              Om ni nu tycker att yrkeshögskolan är bra, varför går ni inte
              med på detta? Jag kan förstå i och för sig att det känns ganska
              jobbigt och tungt att en alliansregering så definitivt uppvärderar
              yrkesutbildning i detta land, något som ni inte orkade med under
              er tid. Jag tycker att det är synd, som sagt, att ni inte går
              med och yrkar bifall till denna yrkeshögskola.
            </seg>
            <seg n="2c5babfa">
              Fru talman! Sverige har länge behövt bli bättre på yrkesutbildning.
              Med detta betänkande blir vi äntligen det. Jag yrkar bifall till
              förslaget i betänkandet och avslag på motionsyrkandena.
            </seg>
          </u>
          <note type="speaker" n="204f6041">
            Anf. 117 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-1" n="b6a5b9b5">
            <seg n="76416d4a">
              Fru talman! Sofia Larsen! Tack för beskedet att ni har lyssnat
              på vårt förslag om att folkhögskolorna också ska få vara med och
              kunna komma vidare till yrkeshögskolan. Det tycker jag är jättebra.
            </seg>
            <seg n="68581e24">
              Sofia Larsen och majoriteten föreslår att den offentligt finansierade
              pilotutbildningen ska bedrivas inom yrkeshögskolan i stället för
              på universitetet i Lund. Ett riktigt underlag för att fatta beslut
              om att flytta pilotutbildningen från Lunds universitet till yrkeshögskolan
              saknas. Därför förväntar vi socialdemokrater oss att regeringen
              återkommer med ett tydligt underlag och tydliga argument i frågan
              för ett nytt ställningstagande.
            </seg>
            <seg n="00276964">
              Jag vill höra lite grann om bakgrunden till att Sofia och den
              borgerliga majoriteten vill flytta pilotutbildningen till yrkeshögskolan.
            </seg>
          </u>
          <note type="speaker" n="b55f4ea0">
            Anf. 118 SOFIA LARSEN (c) replik:
          </note>
          <u who="sofia_larsen_5545af" xml:id="i-c0b59d6ce5eb5509-1" n="0db379d2">
            <seg n="e967ec48">
              Fru talman! Det är intressant att Roland Bäckman inte på någon
              annan punkt än just pilotutbildningen tar upp själva yrkeshögskolan.
              Jag förstår att det känns jobbigt att en alliansregering på ett
              så starkt sätt lyfter upp hela yrkesutbildningen på komvuxnivå,
              nu på yrkeshögskolenivå och också på gymnasienivå. Det är ett
              enormt lyft för yrkesutbildningen i Sverige som ni inom Socialdemokraterna
              negligerade under flera år. Nu inrättar vi en yrkeshögskola, 30
              procent fler platser på yrkesvux, ny kvalitet inom yrkeshögskolan
              men också genom lärlingsutbildning på gymnasiet och en ny gymnasieexamen.
              Detta är delar som ni inte orkade med.
            </seg>
            <seg n="df003dea">
              Vad gäller pilotutbildningen kommer Margareta Pålsson senare
              att gå djupare in på detta. Jag kan ändå säga att det regeringen
              nu har gjort är att lägga in den under yrkeshögskolans vingar
              men att Lunds universitet också har kvar den till senast 2013.
              Det sker alltså inte på en gång.
            </seg>
            <seg n="39367b46">
              Jag har en motfråga till Roland Bäckman: Om ni tycker att detta
              är viktigt, varför vill ni i sådana fall inte bifalla yrkeshögskolan?
              Varför har ni inte tidigare lyft fram hela yrkesutbildningen inom
              vuxenutbildningen? Ni har ju låtit detta ligga.
            </seg>
          </u>
          <note type="speaker" n="bc4b0eb9">
            Anf. 119 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-2" n="b6a5b9b5">
            <seg n="d2f04286">
              Fru talman! Det är bra att regeringen nu ger ytterligare några
              platser till yrkesutbildningen. Men det är alldeles på tok för
              lite för att kunna möta alla varsel och all arbetslöshet. Från
              er sida har man hittills inte nått upp i samma antal platser för
              yrkesvux som det fanns när ni tillträdde 2006. Det tycker jag
              är lite märkligt.
            </seg>
            <seg n="163f5040">
              Jag vill prata lite mer om pilotutbildning. Det får vara som
              det är, om det är Sofia Larsen eller någon annan som ska svara
              på det. Fakta och motivering saknas i tillräcklig utsträckning
              för att flytta pilotutbildningen. Argumenten är bristfälliga.
              Jag skulle vilja citera ett avsnitt ur betänkandet:
            </seg>
            <seg n="1a850859">
              Pilotutbildningen måste bl.a. kvalitetssäkras enligt de kriterier
              som ställts upp i de internationella överenskommelserna. I de
              tester som föregår antagning till pilotutbildningarna ligger fokus
              på individens spatiala och perceptuella förmåga, simultankapacitet
              kopplad till stresstålighet, finmotorik samt personliga egenskaper.
              Detta sammantaget innebär, enligt regeringen, att utbildningen
              passar bättre in i yrkeshögskolan än i den akademiska traditionen.
            </seg>
            <seg n="ae872998">
              Med anledning av citatet skulle jag vilja att Sofia Larsen eller
              majoriteten närmare beskriver var Lunds universitet brister i
              lämplighet att tillhandahålla pilotutbildningen.
            </seg>
          </u>
          <note type="speaker" n="cfba19ef">
            Anf. 120 SOFIA LARSEN (c) replik:
          </note>
          <u who="sofia_larsen_5545af" xml:id="i-c0b59d6ce5eb5509-2" n="0db379d2">
            <seg n="9709d8f0">
              Fru talman! Vad gäller pilotutbildningen, eller hela yrkeshögskolan,
              är tanken nu att allt som inte är gymnasieutbildning och allt
              som inte är högskoleutbildning ska kunna klassas inom yrkeshögskolan.
              Det är själva tanken. Det ska inte finnas något mischmasch där
              emellan.
            </seg>
            <seg n="81b5b8bf">
              Just vad gäller pilotutbildningen i Lund får yrkeshögskolan ett
              uppdrag att utvärdera vidare hur detta ska ske. Det står tydligt
              i propositionen. Man har fram till 2013 på sig, men det är yrkeshögskolan
              som ska utreda vidare inom detta.
            </seg>
            <seg n="599e5c7d">
              Men det är tydligt: Det ska finnas gymnasium på gymnasier, yrkeshögskola
              och högskola.
            </seg>
            <seg n="17283897">
              Det är intressant att Roland Bäckman helt undviker hur Socialdemokraterna
              har agerat när det gäller tidigare yrkesutbildning. Det är ändå
              så att det är en sak att kunna satsa på de teoretiska utbildningarna
              inom vuxenutbildning. Men själva yrkesutbildningarna är vad som
              kostar pengar, och det är dessa som kräver extra insatser. Det
              är först nu det har skett. Det är alliansregeringen som ser till
              att människor får möjlighet till en ordentlig yrkesutbildning
              30 procent fler yrkesvuxplatser på gymnasial nivå och också yrkeshögskola
              med fler platser.
            </seg>
            <seg n="ab961135">
              Det är synd att Socialdemokraterna inte orkade eller ville ta
              den manteln på sig under sin tid.
            </seg>
          </u>
          <note type="speaker" n="d3f42695">
            Anf. 121 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-1" n="357d5dd8">
            <seg n="f0732592">
              Fru talman! Som jag var inne på tidigare är det väldigt bra att
              entreprenörskap finns med, i alla fall med ett ord, i den här
              propositionen. Det är intressant att det ska komma en entreprenörskapsstrategi
              för hela utbildningssystemet. Det tror jag att vi från Miljöpartiet
              kommer att glädja oss åt vi får väl se hur den ser ut.
            </seg>
            <seg n="780d2fff">
              Men ändå är det väldigt märkligt att man skriver en hel proposition
              just om yrkeshögskolan som, vilket vi säkert är överens om, bygger
              väldigt mycket på entreprenörskap och inte tar in detta. Utskottet
              måste på sitt sista sammanträde lägga fram en ny text där ordet
              äntligen kommer in.
            </seg>
            <seg n="0e993cb7">
              Hur kan något sådant ske? Sofia Larsen har engagerat sig väldigt
              starkt i entreprenörskapsfrågor och så vidare. På Utbildningsdepartementet
              verkar man inte ha förstått vad yrkeshögskola till stor del handlar
              om KY-utbildningar och väldigt mycket småföretagarfrågor. Det
              här måste ju genomsyra hela alltet.
            </seg>
            <seg n="ba078cbd">
              Det är bra att man ska komma med en strategi om ett tag när man
              äntligen blir överens om den men vi har inte sett den än. I dag
              tar vi beslut om yrkeshögskolan, och ordet entreprenörskap finns
              bara med en gång. Varför, Sofia Larsen?
            </seg>
          </u>
          <note type="speaker" n="835e344b">
            Anf. 122 SOFIA LARSEN (c) replik:
          </note>
          <u who="sofia_larsen_5545af" xml:id="i-c0b59d6ce5eb5509-3" n="0db379d2">
            <seg n="2aeb0c1e">
              Fru talman! Först vill jag säga att jag är väldigt glad att Miljöpartiet
              och Mats Pertoft så starkt uttrycker sig positivt för den nya
              yrkeshögskolan. Det är bra och viktigt att vi är många som ser
              att vi behöver en kvalitetsförstärkning när det gäller den eftergymnasiala
              yrkesutbildningen.
            </seg>
            <seg n="cbb92afd">
              Vad gäller entreprenörskapet är jag själv och alliansregeringen
              stora entreprenörskapsvänner. Det är just därför som en helhet
              inom strategin för entreprenörskap är på väg fram. Vi tar ett
              helhetsgrepp på hela utbildningssystemet. Det har aldrig gjorts
              tidigare.
            </seg>
            <seg n="6a776317">
              Det kan hända att vi skulle ha skrivit till entreprenörskap och
              förtydligat det på fler ställen än vad vi har gjort, men tanken
              är att detta helhetsgrepp ska kunna genomsyra hela systemet och
              ge möjligheter både konkret och i den allmänna utbildningen. Entreprenörskapet
              ska finnas där som en röd tråd, vilket är viktigt.
            </seg>
            <seg n="19de49a1">
              Entreprenörskap är en viktig del, och strategin kommer som sagt
              inom kort.
            </seg>
          </u>
          <note type="speaker" n="f2999ac4">
            Anf. 123 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-2" n="357d5dd8">
            <seg n="60ad41e3">
              Fru talman! Vi får se hur det ser ut då. Jag tycker fortfarande
              att det är märkligt att det inte var med mer, men jag är glad
              att det har kommit med i alla fall med ett ord.
            </seg>
            <seg n="42b4eec6">
              Jag tycker att det är lite beklagligt när det gäller just den
              här propositionen om yrkeshögskolan. Jag kan hålla med Sofia Larsen
              om att det i sak verkar finnas en bred parlamentarisk enighet
              om behovet av en yrkeshögskola. Miljöpartiet har ju länge drivit
              den frågan, som jag var inne på tidigare. Jag tror att Sofia Larsen
              också vet om vårt tidigare engagemang för att KY-utbildningen
              ska byggas ut.
            </seg>
            <seg n="9c12d860">
              Det är ju synd att det inte har funnits möjlighet till bredare
              parlamentariska överenskommelser. Jag vill fråga Sofia Larsen:
              Varför har det inte varit möjligt att till exempel bjuda in till
              blocköverskridande samtal i en sådan här fråga? Jag tycker inte
              att det verkar som om vi står så långt ifrån varandra, men alliansregeringen
              tycks ha en viss oförmåga att klara av att bjuda in till andra
              samtal än de som handlar om att skriva under ett färdigskrivet
              papper. Det hade varit väldigt trevligt om vi hade kunnat ha en
              bred överenskommelse i den här kammaren om framtidens yrkeshögskola.
              Jag tror att Sverige behöver det.
            </seg>
            <seg n="ae7332c0">
              Min fråga till Sofia Larsen är helt konkret: Varför har det inte
              funnits något initiativ från alliansens sida till breda parlamentariska
              överenskommelser när det gäller yrkeshögskolan?
            </seg>
          </u>
          <note type="speaker" n="1ed1dbb2">
            Anf. 124 SOFIA LARSEN (c) replik:
          </note>
          <u who="sofia_larsen_5545af" xml:id="i-c83b900ff7a84033-0" n="0db379d2" next="i-6a1aafe5a6702f8c-0">
            <seg n="5d723021">
              Fru talman! Nu har inte Mats Pertoft någon möjlighet att svara,
              men frågan är om den rödgröna kartellen är överens i detta. Jag
              vet att Miljöpartiet och Mats Pertoft väldigt varmt har vurmat
              för och arbetat för en yrkeshögskola och också för KY-utbildning,
              vilket jag tycker är väldigt positivt. Frågan är ändå: Hur ställer
              sig den rödgröna kartellen? Det är ju inte alltid lätt att veta.
              Den ena dagen sägs någonting, och den andra dagen sägs någonting
              annat. Då är det svårt att kunna ha breda överenskommelser i detta.
            </seg>
            <seg n="b164cb14">
              Ni måste från er sida komma överens om var ni står. I denna debatt
              och inför detta beslut vet vi ju inte riktigt. Socialdemokraterna
              säger å ena sidan att man tycker att det är bra, och samtidigt
              reserverar man sig emot. Vänsterpartiet är inte ens med i debatten
              men reserverar sig emot. Om man inte har ett ärligt engagemang
              och vill genomföra en förbättring och ett kvalitetslyft för yrkesutbildningarna
              i vårt land är det också väldigt svårt att hitta någonting gemensamt
              kring detta.
            </seg>
          </u>
          <note n="89d8fa55">
            Ajournering
          </note>
          <note n="938814c0">
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="sofia_larsen_5545af" xml:id="i-6a1aafe5a6702f8c-0" n="0db379d2" prev="i-c83b900ff7a84033-0">
            <seg n="2e0e4875">
              Återupptagna förhandlingar
            </seg>
          </u>
          <note n="45a09fa5">
            Förhandlingarna återupptogs kl. 16.00.
          </note>
          <note n="503f35f2">
            11 § Beslut om ärenden som slutdebatterats den 19 februari
          </note>
          <note n="00d150ed">
            Punkt 1
          </note>
          <note n="87778cf7">
            Punkt 2
          </note>
          <note n="87778cf7">
            Punkt 2
          </note>
          <note n="15ccd7c4">
            Övriga punkter
          </note>
          <note n="db1cc106">
            Punkt 10
          </note>
          <note n="e2cb7c88">
            Punkt 15
          </note>
          <note n="15ccd7c4">
            Övriga punkter
          </note>
          <note n="97ec6d89">
            12 § Beslut om ärenden som slutdebatterats vid dagens sammanträde
          </note>
          <note n="00d150ed">
            Punkt 1
          </note>
          <note n="87778cf7">
            Punkt 2
          </note>
          <note n="83c9c490">
            Punkt 3
          </note>
          <note n="304eda98">
            Punkt 4
          </note>
          <note n="8503e0a7">
            Punkt 5
          </note>
          <note n="89202e0d">
            Punkt 6
          </note>
          <note n="2e8aca82">
            Punkt 9
          </note>
          <note n="15ccd7c4">
            Övriga punkter
          </note>
          <note n="00d150ed">
            Punkt 1
          </note>
          <note n="87778cf7">
            Punkt 2
          </note>
          <note n="54ea4033">
            13 § (forts. från 10 §) Yrkeshögskolan (forts. UbU6)
          </note>
          <note type="speaker" n="a17668a0">
            Anf. 125 GÖRAN THINGWALL (m):
          </note>
          <u who="unknown" xml:id="i-fb4f18943be2ee44-1" n="4f089bd6">
            <seg n="39caf18a">
              Fru talman! På riksdagens bord ligger i dag betänkandet Yrkeshögskolan
              . Men först skulle jag vilja ta tillfället i akt och gratulera
              Victoria och Daniel till förlovningen. Jag tycker att det är jätteroligt
              med en positiv händelse i dessa finanskrisens tidevarv. Ett litet
              tips bara till Victoria och Daniel: Välj inte den 5 juni nästa
              år om ni vill ha glans och festivitas kring ert bröllop, och jag
              tror att ni vill ha det, för då tänker min dotter gifta sig.
            </seg>
            <seg n="5dbacadc">
              Eftergymnasiala yrkesutbildningar som inte utgör högskoleutbildningar
              sammanförs nu under ett gemensamt regelverk, benämnt yrkeshögskolan.
              Verksamheten kommer att regleras i en lag om yrkeshögskolan. Lagen
              syftar till att säkerställa att eftergymnasiala yrkesutbildningar
              inom yrkeshögskolan som svarar mot arbetslivets behov kommer till
              stånd, att statens stöd för utbildningarna fördelas effektivt
              och att utbildningarna håller hög kvalitet. Lagen syftar även
              till att inom smala yrkesområden tillgodose behov av eftergymnasiala
              yrkesutbildningar som avses leda till förvärvsarbete för de studerande
              eller till en ny nivå inom deras yrke. Man kan säga att det skapas
              en plattform för de eftergymnasiala yrkesutbildningarna, som ger
              de olika utbildningarna som ska administreras i regelverket en
              egen och unik ställning, status helt enkelt.
            </seg>
            <seg n="d6e929c5">
              Utgångspunkten är att renodla regelverket för de eftergymnasiala
              yrkesutbildningarna, skapa tydlighet och transparens för de studerande
              och intressenter samt effektivisera den nationella prioriteringen
              och det statliga stödet.
            </seg>
            <seg n="11815797">
              Fru talman! Är nu detta på något sätt unikt? Nej, sneglar vi
              österut på vårt grannland Suomi ser vi att man där har haft yrkeshögskolor,
              ammattikorkeakouluja, i snart 20 år. Man har inte mindre än 28
              till antalet. Vi har uppenbarligen tittat på deras konstruktion
              då uppbyggnaden i våra i stora delar påminner om deras. Vidare
              i Europa har till exempel Berufsakademien, Fachhochschulen, funnits
              i Tyskland i flera årtionden.
            </seg>
            <seg n="63ab56f3">
              Här hemma lade de borgerliga i början av 90-talet fram ett sådant
              förslag. Då hävdade kritikerna att det skulle skapas en A-högskola
              och en B-högskola. När alliansen tillträdde 2006 lade de ned en
              utredning om en yrkeshögskola som tillsatts av den förra regeringen.
              Uppdraget var att utreda om det skulle införas en yrkeshögskola.
              Alliansen ändrade uppdraget till att det ska införas en yrkeshögskola,
              och resultatet ser vi här i dag. Ödmjuk som jag är, fru talman,
              kan jag dock säga att det funnits ett visst blocköverskridande
              samarbete, i alla fall samsyn, i tillblivelsen av yrkeshögskolan.
            </seg>
            <seg n="03af760b">
              Men vad är det så som oppositionen reserverar sig emot, fru talman?
              Man är överens med majoriteten och positiv till en yrkeshögskola
              och till ett samlat regelverk. Vidare vill man se en fortsatt
              utveckling såväl kvalitativt som kvantitativt av yrkeshögskolan.
              Kvalitativt självklart, kvantitativt är alltid en fråga om finanserna.
            </seg>
            <seg n="8418bc0c">
              Socialdemokraterna och Vänsterpartiet pratar om broar mellan
              högskolan och yrkeshögskolan, trafik i bägge riktningarna. Det
              låter också bra. Det ska självfallet inte finnas några vattentäta
              skott mellan utbildningarna. Dock ska, och här har Miljöpartiet
              en viktig poäng, utbildningarna inom yrkeshögskolan behålla sin
              särskilda prägel. Yrkeshögskolan ska inte utvecklas till att bli
              mer lik högskolan, ge en andra klassens utbildning utan en första
              klassens yrkesutbildning, säger Miljöpartiet.
            </seg>
            <seg n="ce3ff626">
              Alliansen säger också att avgränsningen mot högskolan ska vara
              tydlig. Högskoleutbildningen i sig ska vila på en vetenskaplig
              och konstnärlig grund samt beprövad erfarenhet, samtidigt som
              den ska vara forskningsanknuten, medan yrkeshögskoleutbildningen
              ska ha sin grund i kunskap som genererats dels i produktionen
              av varor och tjänster, dels i vetenskap med förankring i relevanta
              forskningsresultat. Denna skillnad utesluter som sagt inte de
              broar som nämns.
            </seg>
            <seg n="eb72f6ab">
              Vidare har Socialdemokraterna och Vänsterpartiet synpunkter på
              två examina och menar att de kommer att skapa oreda. Det måste
              finnas en skillnad i examensbevis huruvida du tagit 200 eller
              400 poäng. Minst 200 poäng ger en yrkeshögskoleexamen, och minst
              400 och ett självständigt arbete en kvalificerad yrkeshögskoleexamen.
              100 poäng motsvarar heltidsstudier under 20 veckor. Vi tycker
              att någonstans måste man börja, och Finland har sedan snart 20
              år ett liknande examenssystem som fungerar bra, så varför prova
              något nytt?
            </seg>
            <seg n="26ff15f5">
              Oppositionen är vidare överens med oss om att utbildningen ska
              vara avgiftsfri. Validering är en viktig aspekt som tas upp i
              betänkandet, och det ankommer på den nybildade Myndigheten för
              yrkeshögskolan att följa upp detta. Myndigheten bör ansvara för
              att samordna och stödja en nationell struktur för validering samt
              i samverkan med berörda myndigheter främja utbildningsväsendets
              och branschernas medverkan när strategier, metoder och information
              inom valideringsområdet utvecklas.
            </seg>
            <seg n="8f531bab">
              Myndigheten bör också ansvara för bedömning av utländska eftergymnasiala
              yrkesutbildningar, som inte motsvarar högskoleutbildningar, med
              tanke på rörligheten inom EU. Av rekommendationen om en europeisk
              referensram för kvalifikationer för livslångt lärande, European
              Qualifications Framework, EQF, som Europaparlamentet och rådet
              antog 2008, framgår att de länder som väljer att genomföra EQF
              bland annat ska utse nationella samordningspunkter som ska stödja
              och tillsammans med andra behöriga nationella myndigheter styra
              kopplingen mellan nationella kvalifikationssystem och EQF. Föregångare
              till EQF var den så kallade Köpenhamnsprocessen, som skapades
              inom yrkesutbildningsområdet som en motsvarighet till Bolognaprocessen.
              Sverige avser att genomföra EQF.
            </seg>
            <seg n="f412d099">
              Myndigheten för yrkeshögskolan ska, fru talman, besluta om vilka
              utbildningar som ska ingå i yrkeshögskolan och om statligt stöd.
              Den ska också ansvara för dokumentation av studerande och deras
              studieresultat samt för uppföljning av utbildningarna och utbildningsanordnarnas
              kvalitetsarbete. Den viktigaste uppgiften, som jag ser det, är
              att vara öppen och lyhörd för förändringar i omvärlden. Detta
              gäller förmågan såväl att tidigt identifiera efterfrågade kvalifikationer
              som att fasa ut utbildningar med avtagande relevans.
            </seg>
            <seg n="183ce23d">
              Lagen säger därför att det bör finnas ett råd där arbetsmarknadens
              parter är representerade. Regeringen avser att införa bestämmelser
              om rådet och om myndighetens uppgifter i förordningen med instruktion
              för den nya myndigheten.
            </seg>
            <seg n="5894de50">
              Fru talman! Betänkandet innehåller också en punkt om pilotutbildningen
              vid Ljungbyhed och Lunds universitet. I betänkandet föreslås att
              denna ska överföras till yrkeshögskolan. Turerna kring detta överlåter
              jag med varm hand till min Ljungbyhedfödda kollega lite senare.
              Jag vill dock erinra om att Trafikflyghögskolan, TFHS, har funnits
              i cirka tio år. Man har byggt upp en världsberyktad kunskap och
              sedan 2005 inrättat en professur i Human Factors and Aviation
              Safety.
            </seg>
            <seg n="445bebac">
              Som kuriosa kan jag nämna att när flyghjälten kapten Chelsey
              Sullenberg, mannen som satte ned sitt skadade plan på Hudsonfloden
              för ett tag sedan, fick staden New Yorks nycklar av borgmästare
              Michael Bloomberg fick han också en bok skriven av en professor
              vid Lunds universitet. Sullenberg hade nämligen på biblioteket
              lånat en bok av professor Sidney Dekker, Just Culture: Balancing
              Safety and Accountability . Boken blev kvar i planet efter landningen,
              men nu fick piloten en ny, en egen bok. I den argumenterar Sidney
              Dekker, som forskar på LTH och som sagt inom trafikhögskolan vid
              Lunds universitet, mot tendensen att ställa enskilda inblandade
              till svars för missöden och tillbud i kritiska situationer i säkerhetsorganisationer
              som inom flyget och sjukvården.
            </seg>
            <seg n="e8510e57">
              Fru talman! Jag har de senaste två veckorna vid två tillfällen
              här i kammaren argumenterat för att man ska vara försiktig med
              väletablerade och väldokumenterade verksamheter och företag och
              ta vara på befintliga resurser. Jag hoppas därför att vad jag
              sade initialt om vattentäta skott och broar kan bli ett föredöme
              för samarbete mellan yrkeshögskola och högskola. Under förutsättning
              att Ljungbyhed får förtroendet att handha pilotutbildningen i
              yrkeshögskolan är det självfallet klockrent med en luftbro till
              Lunds universitet och Lunds tekniska högskola för att behålla
              detta nationella och internationella kompetenscentrum för integrerad
              flyg- och flygteoretisk utbildning.
            </seg>
          </u>
          <note n="4c6f16fb">
            Fru talman! Jag yrkar bifall till betänkandets förslag till beslut.
          </note>
          <note type="speaker" n="244d3856">
            Anf. 126 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-3" n="b6a5b9b5">
            <seg n="42f3a958">
              Fru talman! Till att börja med vill jag rikta ett stort tack
              till Thingwall som är både påläst och ärlig. Han inledde med att
              säga att vi socialdemokrater är för en yrkeshögskola men att vi
              reserverar oss mot alla otydligheter, oklarheter och så vidare.
            </seg>
            <seg n="69081521">
              När det gäller kvalificerad yrkesutbildning var det vi som startade
              den utbildningsformen, först som ett försök. Sedan permanentade
              vi den, och nu ska den utvecklas, hoppas vi.
            </seg>
            <seg n="184f8eea">
              Fru talman! Kvalificerad yrkesutbildning passar väldigt bra för
              att skapa förutsättningar för företagsetableringar när företag
              vill nischa in sig på ett speciellt område eller utveckla befintlig
              verksamhet. För att skapa förutsättningar hemma hos mig i Norrland
              är kvalificerade yrkesutbildning en mycket lämplig utbildningsform.
              Dock kräver utbildningen att det finns arbetsgivare som professionellt
              bidrar med kompetens och praktikplatser.
            </seg>
            <seg n="f5b93f37">
              Mina frågor är då: Hur kommer majoriteten att säkerställa en
              tillgång på de utbildningsplatser som efterfrågas? Då pratar jag
              om hela Sverige. Och hur kommer kvaliteten att säkerställas med
              tanke på krav på praktikplatser och för utbildningen lämpliga
              arbetsgivare som bidrar med kompetens?
            </seg>
          </u>
          <note type="speaker" n="bdd9946e">
            Anf. 127 GÖRAN THINGWALL (m) replik:
          </note>
          <u who="unknown" xml:id="i-fb4f18943be2ee44-2" n="4f089bd6">
            <seg n="96f0a767">
              Fru talman! Det är, Roland Bäckman, Myndigheten för yrkeshögskolans
              uppgift, precis som jag sade i mitt anförande, att se till att
              de utbildningar igångsätts som krävs, behövs och motsvarar arbetsmarknadens
              behov. Jag kan inte se något annat än jag att med god hand kan
              överlämna det här till den här myndigheten som nu kommer att inrättas.
              Jag är helt övertygad om att man kommer att göra ett bra jobb.
            </seg>
            <seg n="ec9a3022">
              Du ställde en fråga till, men den har jag glömt. Hur som helst
              är detta med efterfrågan på kvalificerad yrkesutbildning självklart
              viktigt, som du säger Roland Bäckman. Men det blir då yrkeshögskolans
              uppgift att tillvarata behovet. När man nu äntligen samlar alltihop
              inom en organisation och med målsättningen att verkligen se till
              att vara synsk och sedan titta tillbaka lite på vad som krävs
              och inte krävs i frågan om utbildning ser jag med förtröstan fram
              emot att detta kommer Myndigheten för yrkeshögskolan att klara
              av.
            </seg>
          </u>
          <note type="speaker" n="52cf549d">
            Anf. 128 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-4" n="b6a5b9b5">
            <seg n="80106c1a">
              Fru talman! Det jag frågade om ytterligare var hur majoriteten
              kommer att säkerställa kvaliteten.
            </seg>
            <seg n="4341b144">
              Vi föreslår som sagt många fler utbildningsplatser än majoriteten.
              De är dessutom finansierade. Vi föreslår 50 000 fler platser än
              majoriteten, och det tror jag är bra med tanke på att KY är en
              bra utbildning.
            </seg>
            <seg n="6805cc5f">
              Inför framtiden vill jag höra lite hur regeringens företrädare
              anser att upphandlingarna av kvalificerade yrkesutbildningar fungerar
              under innevarande år. Anser majoriteten att upphandlingen av kvalificerade
              yrkesutbildningar sköts på ett bra sätt, eller är det något som
              behöver ändras inför framtiden för att säkerställa kvaliteten?
              Anser regeringens företrädare att de medel som man avsätter används
              på rätt sätt och att de förväntade resultaten uppnås?
            </seg>
            <seg n="824e81a9">
              Slutligen har jag en fundering om vilka utbildningar det är som
              kommer att prioriteras framöver.
            </seg>
          </u>
          <note type="speaker" n="fe8b7fed">
            Anf. 129 GÖRAN THINGWALL (m) replik:
          </note>
          <u who="unknown" xml:id="i-fb4f18943be2ee44-3" n="4f089bd6">
            <seg n="b8ec46d1">
              Fru talman! Jag är inte bekymrad över kvaliteten, Roland Bäckman.
              Den tror jag säkert att Myndigheten för yrkeshögskolan kommer
              att klara av med bravur.
            </seg>
            <seg n="9228714b">
              När det gäller vilka utbildningar som krävs är det en uppgift
              för Myndigheten för yrkeshögskolan att vara lyhörd för omvärlden,
              som jag sade i mitt anförande, att se att man nu måste skapa ett
              visst antal utbildningar, därför att behovet kommer att bli väldigt
              stort inom något år eller två eller tre, och tvärtom inte utbilda
              någon till arbetslöshet.
            </seg>
            <seg n="78160343">
              Vi får se hur Myndigheten för yrkeshögskolan sköter sin uppgift.
              Förhoppningsvis kommer vi att utvärdera det också. Utvärdera är
              ett viktigt ord, som vi har pratat om tidigare här i dag.
            </seg>
            <seg n="0a0a9d60">
              Med all respekt för att du låter lite misströstande, Roland Bäckman,
              tror jag att Myndigheten för yrkeshögskolan kommer att klara av
              det här med kvalitet och se till att erforderliga utbildningar
              kommer till stånd.
            </seg>
          </u>
          <note type="speaker" n="3e6ac085">
            Anf. 130 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-3" n="357d5dd8">
            <seg n="99164d5e">
              Fru talman! Jag skulle vilja ta upp tråden och fortsätta med
              det som jag påbörjade när jag debatterade med Sofia Larsen nyss
              och ställa en fråga till Göran Thingwall. I förslaget som ligger
              på riksdagens bord står det att entreprenörskap bör vara ett självklart
              perspektiv i yrkeshögskolan. Jag måste då fråga om det bör eller
              ska. Varför så luddigt, flummigt och okonkret när man pratar om
              hantverkare och om yrkesutbildningar som ändå ska vara alliansens
              honnörsord? Vad är tankarna bakom detta? Finns det några tankar
              förutom att vi någon gång i framtiden, enligt Sofia Larsen, ska
              få se ett nationellt program för hela utbildningssystemet? Jag
              tycker helt enkelt att det är dåligt att detta inte finns som
              en självklar, bärande del av yrkeshögskolan och att det inte står
              ska utan bör.
            </seg>
          </u>
          <note type="speaker" n="398c22fb">
            Anf. 131 GÖRAN THINGWALL (m) replik:
          </note>
          <u who="unknown" xml:id="i-fb4f18943be2ee44-4" n="4f089bd6">
            <seg n="f4b6d352">
              Fru talman! Jag måste hålla med Mats Pertoft om att det nog inte
              ska stå bör utan ska. Samtidigt vill jag säga att det nog är lite
              underförstått i betänkandet att entreprenörskapet vilar som ett
              paraply över hela yrkeshögskolan, därför att självklart kommer
              alla som går där att förr eller senare bli någon form av egenföretagare.
              Men, som sagt, du har rätt. Vi har ändrat oss och skrivit till,
              och det ska naturligtvis stå ska.
            </seg>
            <seg n="64bb8635">
              Om du går igenom yrkeshögskolan är säkert chansen väldigt stor
              att du kommer att bli en egenföretagare. Men jag tror i alla fall
              att regeringen har bra kännedom om entreprenörskap. Jag var på
              ett frukostmöte för ett tag sedan med rubriken Entreprenörskap
              en framtidsbransch inom sjukvården, så jag tror att man kände
              till det, men man tänkte inte riktigt på det här. Du har rätt.
            </seg>
          </u>
          <note type="speaker" n="ca973e5d">
            Anf. 132 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-4" n="357d5dd8">
            <seg n="d9bf5a48">
              Fru talman! Jag får ta till mig detta. Det är bra att alliansen
              läser Miljöpartiets motioner och förstår att det behövs entreprenörskap.
            </seg>
            <seg n="5188f693">
              Jag vill också passa på att tacka Göran Thingwall för hans sakliga
              framställning av historien bakom KY och yrkeshögskolan.
            </seg>
            <seg n="12f63a8c">
              Göran Thingwall sade underförstått. Jag tror inte att de som
              läser riksdagens beslut sysslar med tankeläsning och kan gissa
              sig till vad som är underförstått eller inte. Det som ska beslutas
              här ska vara tydligt. Det ska klart framgå vad man ska göra och
              inte ska göra. I detta perspektiv saknas entreprenörskap som ett
              självklart skall. Det måste alliansen redogöra för.
            </seg>
            <seg n="4d47ca19">
              Jag har samma fråga till Göran Thingwall som jag ställde till
              Sofia Larsen. Göran Thingwall var ännu tydligare med att klargöra
              att det finns en bred parlamentarisk uppslutning bakom tanken
              om yrkeshögskolan. Varför har alliansregeringen varit oförmögen
              att skapa en blocköverskridande majoritet för detta? Ni kan säkert
              rada upp ett antal saker från alliansens sida, men ni har initiativet.
              Ni har inte bjudit in till samtal där vi hade haft en chans att
              komma överens. Jag tror att det hade funnits en sådan chans. Varför
              finns inte denna initiativförmåga från alliansens sida? Har ni
              fyra partier så svårt att komma överens så att ni inte klarar
              av några till?
            </seg>
          </u>
          <note type="speaker" n="33a9fc2a">
            Anf. 133 GÖRAN THINGWALL (m) replik:
          </note>
          <u who="unknown" xml:id="i-fb4f18943be2ee44-5" n="4f089bd6">
            <seg n="313cc277">
              Fru talman! Entreprenörskap är mycket viktigt. Det ska vara ett
              skall. Det ska finnas med under hela utbildningen, som jag ser
              det. Vi kan vara överens, Mats Pertoft, om att uppdra till Myndigheten
              för yrkeshögskolan att se till att entreprenörskap genomsyrar
              hela utbildningen. Tänk om man har gått tre år, lärt sig ett yrke
              bra och vill ut och jobba och så ställs man inför fait accompli:
              Hur gör man för att bli egen företagare? Vilka lagar och ordningar
              gäller? Entreprenörskap måste givetvis genomsyra hela utbildningen
              på yrkeshögskolan. Myndigheten för yrkeshögskolan får till uppgift
              att fixa detta, tycker jag.
            </seg>
            <seg n="6e08f1cd">
              Mats, du undrade om blocköverskridande lösningar. Jag är inte
              skolminister. Hade jag varit det hade jag kanske pratat med dig,
              Mats. Jag är mycket för blocköverskridande lösningar. Ibland är
              dock politik lite komplicerat. Det är inte jag som styr och ställer.
              Vi är en alliansregering med fyra olika viljor. Det är ett givande
              och tagande i alliansregeringen också, vad jag förstår.
            </seg>
            <seg n="3985b9c6">
              Jag skulle gärna se lite fler blocköverskridande lösningar. Utbildning
              liksom sjukvård är egentligen inte partipolitik. Jag kan inte
              se det så. Vi ska se till att Sverige får bra utbildning och sjukvård.
              Man ska få rätt utbildning och sjukvård oavsett var i landet man
              bor. Vi kanske kan göra något åt det där med blocköverskridande
              lösningar, Mats. Jag tar till mig det i alla fall.
            </seg>
          </u>
          <note type="speaker" n="af19a76d">
            Anf. 134 FREDRIK MALM (fp):
          </note>
          <u who="unknown" xml:id="i-48f52edab11b4a18-7" n="4f089bd6">
            <seg n="2440f811">
              Fru talman! Det är intressant att lyssna på den här debatten,
              inte minst det senaste replikskiftet. Jag skulle därför vilja
              börja med att citera Miljöpartiets reservation i betänkandet:
              Entreprenörskap bör, enligt Miljöpartiets mening, vara ett självklart
              perspektiv i yrkeshögskolan. Det kanske är så att som man känner
              sig själv dömer man andra. Det är möjligt att vi från alliansens
              sida ska tolka detta som att Miljöpartiet inte anser att entreprenörskap
              är särskilt viktigt.
            </seg>
            <seg n="84a33bf2">
              Fru talman! I dag debatterar vi utbildningsutskottets betänkande
              6 som handlar om regeringens proposition nr 68 om den nya yrkeshögskolan.
              Det är en bra dag för alla dem som vill söka till en yrkesutbildning
              av hög kvalitet och förbättra sin ställning på arbetsmarknaden.
              Den nya yrkeshögskolan kommer att förstärka yrkesutbildningarnas
              roll i det svenska utbildningssystemet.
            </seg>
            <seg n="030d807a">
              I dag är också en bra dag för alla arbetsgivare och kommuner
              som vill kunna anställa framöver, inte minst när konjunkturen
              vänder uppåt. En ny yrkeshögskola kommer att bättre kunna tillgodose
              de behov som finns på arbetsmarknaden av ny personal som gått
              en utbildning med hög kvalitet och speciellt inriktad på ett visst
              yrke.
            </seg>
            <seg n="89c72c9f">
              I dag är också en bra dag för Folkpartiet och alliansen. Vi har
              tydligt markerat att yrkesutbildningarna måste uppvärderas i Sverige.
              Yrkeshögskolan är en del av en mycket stor satsning som vi gör.
              Den inbegriper yrkesinriktning i den nya gymnasieskolan, lärlingsutbildningar,
              yrkesvux med mera.
            </seg>
            <seg n="f66ae185">
              Under lång tid har yrkeskunskaperna nedvärderats i Sverige. Det
              har fått till följd att ganska många ungdomar på de yrkesinriktade
              programmen på gymnasiet hoppar av. Det är också svårt att få tag
              på personal inom många olika branscher. Det i kombination med
              idén om att alla ska bli behöriga för högre studier och att hälften
              i varje årskull ska in på universitet och högskola har bidragit
              till, menar vi, en lägre status för praktiska kunskaper och yrkesutbildningar.
              Det är mycket problematiskt.
            </seg>
            <seg n="49b2b388">
              Propositionen, och utskottets betänkande, är därför mycket välkommen.
              Den är viktig. Många har efterfrågat den. Ryggraden i den nya
              yrkeshögskolan kommer att vara KY, den kvalificerade yrkesutbildningen.
              Det är de utbildningar som i framtiden skulle ha blivit KY-utbildningar
              som kommer att utgöra majoriteten i den nya yrkeshögskolan. Det
              kan vi vara ganska säkra på.
            </seg>
            <seg n="f5a3c587">
              Detta är viktigt att betona, inte minst för att KY alltid har
              baserats på en grundläggande princip om näringslivets medverkan
              i utbildningarna. Det har inneburit att KY-utbildningarna har
              blivit framgångsrika. Som nämndes tidigare av ordföranden i utskottet
              får upp till 90 procent av dem som genomgått KY jobb strax efter
              avslutad utbildning. KY har alltså i huvudsak fungerat väl. De
              flesta har fått jobb och många branscher har fått kvalificerad
              yrkesutbildad arbetskraft genom KY.
            </seg>
            <seg n="f51e1683">
              Den nya yrkeshögskolan ska bevara den kärna som har funnits inom
              den kvalificerade yrkesutbildningen. Med den nya myndigheten och
              med ett samlat regelverk för eftergymnasiala yrkesutbildningar
              som ligger utanför högskolan ökar dock möjligheten att göra kvalificerade
              analyser, utvärderingar, kvalitetsbedömningar och så vidare för
              hur arbetsmarknaden kommer att se ut. Totalt sett är vi övertygade
              om att detta kommer att vara positivt på längre sikt och givetvis
              även på kort sikt.
            </seg>
            <seg n="9b8d77fd">
              Vi i alliansen är glada över att kunna debattera den nya yrkeshögskolan
              här i dag och över att reformen kan träda i kraft redan i vår
              och omfatta nya studenter redan i höst. Jag noterar att oppositionen
              i huvudsak är positiv till detta. Det är viktigt, för då vet vi
              att även om det skulle bli nya majoritetsförhållanden i Sverige
              är yrkeshögskolan tryggad för lång tid framåt.
            </seg>
            <seg n="0bc0ae93">
              Man kan givetvis skönja en viss oenighet i oppositionens olika
              reservationer. Det är inte heller någon slump utan ganska symtomatiskt
              att partierna har egna och inte gemensamma reservationer i många
              ärenden. Det finns också en viss benägenhet från oppositionens
              sida, fru talman, att lite slentrianmässigt reservera sig när
              man egentligen inte har så mycket att reservera sig mot eftersom
              man i grund och botten är ganska överens. Man talar gärna om en
              blocköverskridande överenskommelse, man sträcker gärna ut händer
              i teorin, men när det kommer till kammaren lägger man fram reservationer.
            </seg>
            <seg n="feecd802">
              Jag vill avslutningsvis påpeka en sak som nämnts i debatten.
              Det är när det blir någon sorts tävlan i att yrka på flest nya
              platser inom olika utbildningssatsningar. När konjunkturen vänder
              nedåt och fler människor varslas och blir arbetslösa är det givetvis
              mycket viktigt att regering och riksdag ser allvarligt på detta
              och att vi på olika sätt genomför åtgärder, antar krispaket och
              annat.
            </seg>
            <seg n="05aa8566">
              Det är precis det vi har gjort här i riksdagen med regeringens
              förslag om ett krispaket på drygt 8 miljarder kronor. Det innebär
              att vi har ökat antalet platser till yrkeshögskolan och yrkesvux.
              Det ligger lite i politikens natur, inte minst när man sitter
              i opposition, att man ska övertrumfa med ytterligare 1 000 platser,
              ytterligare 2 000 platser.
            </seg>
            <seg n="6f760508">
              Vi måste också ta hänsyn till möjligheten att få praktikplatser,
              möjligheten att upprätthålla en god kvalitet och mycket annat.
            </seg>
            <seg n="2337f633">
              Med dessa ord vill jag yrka bifall till förslagen i utskottets
              betänkande.
            </seg>
          </u>
          <note type="speaker" n="59081c76">
            Anf. 135 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-5" n="357d5dd8">
            <seg n="12a23bb6">
              Fru talman! Jag noterade med viss förvåning att Fredrik Malm
              redan ser konjunkturen vända uppåt. Det kanske är en folkpartistisk
              analys.
            </seg>
            <seg n="3b8b33c2">
              Inte mig emot, men om man lyssnar på kommunerna är det snarare
              motsatsen.
            </seg>
            <seg n="e702b3f9">
              Jag vill ställa en fråga som gäller yrkeshögskolan som jag var
              inne på i mitt anförande.
            </seg>
            <seg n="26aed25b">
              De estetiska utbildningar som i dag finns inom KY hanteras väldigt
              sparsmakat, för att uttrycka det snällt, i propositionen och i
              utredningen som föregick propositionen. Hur har man tänkt kring
              detta?
            </seg>
            <seg n="11c6642a">
              Jag har varit väldigt envis och efterlyst entreprenörskap. I
              motionen från Miljöpartiet står det faktiskt ska, inte bör.
            </seg>
            <seg n="030c7b9c">
              Hur har allianssidan tänkt när det gäller andra utbildningar
              som kommer att platsa i yrkeshögskolan? Många av de kriterier
              man har ställt upp stämmer inte alls på de konstnärliga utbildningarna.
            </seg>
          </u>
          <note type="speaker" n="ddb3f44d">
            Anf. 136 FREDRIK MALM (fp) replik:
          </note>
          <u who="unknown" xml:id="i-48f52edab11b4a18-8" n="4f089bd6">
            <seg n="3df3e440">
              Fru talman! I mitt anförande skrev jag: I dag är det också en
              bra dag för alla arbetsgivare och kommuner som vill kunna anställa
              framöver, inte minst när konjunkturen vänder uppåt.
            </seg>
            <seg n="03236113">
              Det är givetvis alltid det talade ordet som gäller. Men så stod
              det i mitt anförande. Jag ser egentligen ingen annan ekonomisk
              verklighet än den som Mats Pertoft ser, förutsatt att han och
              jag tittar genom ungefär samma glasögon.
            </seg>
            <seg n="4adc502a">
              Om utgångspunkten för en utbildning är att näringslivet ska spela
              en central roll i planering, upplägg och beskrivning av vad utbildningarna
              ska innehålla och om detta görs utifrån vissa bedömningar av vilken
              arbetskraft som behövs finns det naturligtvis utbildningar inom
              denna familj, som tidigare fanns under KY-paraplyet, där branscherna
              kanske inte alltid bär sig på en fri konkurrensutsatt marknad.
            </seg>
            <seg n="dc026258">
              Det är den fråga som vi politiker alltid har att ta ställning
              till. Det handlar om inslag i kulturen och mycket annat.
            </seg>
            <seg n="96ffee8e">
              Vi säger att de konstnärliga och estetiska utbildningarna bör
              kunna utvecklas inom ett särskilt regelverk. Det blir upp till
              den nya myndigheten att titta på hur man kan planera för att de
              utbildningarna ska kunna utvecklas på ett bra sätt. De är viktiga
              att värna, men det är inte alltid så bra om de utbildningar som
              ligger i ett gränsland mellan olika verksamhetsformer kopplas
              bort. Vi tror att de konstnärliga utbildningarna kommer att kunna
              växa och garanteras en bra framtid också inom ramen för den nya
              yrkeshögskolan.
            </seg>
          </u>
          <note type="speaker" n="72951d4d">
            Anf. 137 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-6" n="357d5dd8">
            <seg n="a53e9e87">
              Fru talman! Jag noterar att Fredrik Malm har väldigt vackra ord
              om de konstnärliga utbildningarna, men få nästan ännu färre än
              vad som finns skrivet.
            </seg>
            <seg n="d3fddf1d">
              Det är lite konstigt. Jag tycker ändå att Folkpartiet tidigare
              har haft en viss profil på kulturområdet. När det gäller yrkeshögskolan
              verkar man ha tappat den profilen någonstans på vägen. Det finns
              ingenting om detta. Det står ingenting om det i det vi ska ta
              beslut om i dag. Det är det jag efterlyser. Det tror jag att Kultursverige
              också efterlyser. Man vet inte riktigt vad som ska gälla.
            </seg>
            <seg n="427ddb38">
              Alliansen verkar sakna kulturpolitik eller visioner på det här
              området. Det finns annat än yrkesliv och näringsliv i de här frågorna.
              Det verkar ha tappats bort på vägen.
            </seg>
            <seg n="5da1689d">
              Fredrik Malm var i sitt anförande inne på frågan om praktikplatser.
              Jag håller med om betydelsen av praktikplatser. Senast i dag kom
              det ett nyhetstelegram om bristen på praktikplatser. Jag har tidigare
              interpellerat med näringsministern i den frågan. Den här regeringen
              har ju avskaffat stöd och vägrar ge stöd till att ta fram och
              bevara praktikplatssystem som finns, bland annat i Halland. Hur
              i all sin dar ska man klara av att få fram praktikplatser till
              KY-utbildningarna när man inte ens är beredd att bevara de fungerande
              praktikplatssystem som finns i dag?
            </seg>
            <seg n="678da203">
              Hur ska man kunna upprätthålla yrkeshögskolans fackstatus när
              man inte ens är beredd att stödja de fungerande system som finns?
              Vi behöver faktiskt få fram praktikplatser i en lågkonjunktur.
              De är inte längre givna på samma sätt som under en högkonjunktur.
            </seg>
          </u>
          <note type="speaker" n="0f94fc95">
            Anf. 138 FREDRIK MALM (fp) replik:
          </note>
          <u who="unknown" xml:id="i-48f52edab11b4a18-9" n="4f089bd6">
            <seg n="c8d4d687">
              Fru talman! Det är viktiga frågor som Mats Pertoft tar upp. Det
              känns kanske lite vid sidan om att gå till stora retoriska angrepp
              när det gäller kulturpolitiken. Det är klart att vi kan diskutera
              såväl nationalscenerna som den lokala kulturen, men det kanske
              inte riktigt hör till en debatt om yrkeshögskolan.
            </seg>
            <seg n="e1306117">
              Däremot är det, som jag sade i mitt förra inlägg under replikskiftet,
              oerhört viktigt att de utbildningar som vi anser är viktiga, som
              vi vill värdera och som det finns ett intresse från anordnare
              att organisera kan få en bra roll inom den nya yrkeshögskolan.
            </seg>
            <seg n="504b2ea4">
              Det är lite anmärkningsvärt om man har uppfattningen att den
              nya myndigheten inte ska få möjlighet att göra vissa bedömningar
              och analyser. Den expertis som kommer att kopplas till den nya
              myndigheten är ändå ganska stor. Det är viktigt att våra myndigheter
              har möjlighet att komma in med underlag och att vi inte alltid
              har attityden att vi vet bäst, utan att vi ser behovet av att
              garantera den fortsatta existensen för konstnärliga utbildningar
              och också ger myndigheten möjlighet att utveckla detta.
            </seg>
            <seg n="e3fac057">
              Frågan om praktikplatser blir lite märklig i oppositionens argumentation.
              Först kritiserar man regeringen för att man har för få platser
              och att man utökar platserna i yrkesvux och yrkeshögskolan med
              för få platser. Oppositionen vill vara ännu mer ambitiös. I nästa
              steg kritiserar man regeringen för att inte kunna garantera alla
              praktikplats.
            </seg>
            <seg n="8c810d86">
              Det är väl så, Mats Pertoft, att ni måste presentera ett eget
              förslag för väljarna? Hur ska ni i det förslaget kunna garantera
              praktikplatser? Ni behöver ju flera tusen fler praktikplatser
              än vi.
            </seg>
            <seg n="b605161a">
              Man kanske först ska sopa framför egen dörr.
            </seg>
          </u>
          <note type="speaker" n="cdb3e5be">
            Anf. 139 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-5" n="b6a5b9b5">
            <seg n="4c9fe760">
              Fru talman! Tack, Fredrik Malm, för ett intressant och bra anförande.
              Ett tag hoppades jag att jag hörde rätt och att konjunkturen hade
              vänt, och att jag inte visste det. Vi får väl hoppas att det kommer
              snart.
            </seg>
            <seg n="ec5897b7">
              Yrkeshögskolan kommer nu äntligen på plats. Men en yrkeshögskola
              är ingenting utan utbildningar och utbildningsplatser. Yrkeshögskolan
              ska fungera som ett paraply för utbildningarna.
            </seg>
            <seg n="82419772">
              Flera arbetsgivarorganisationer har protesterat mot att det skulle
              bli nedskärningar på antalet utbildningsplatser. De protesterna
              kom alltså under högkonjunktur. Nu är det lågkonjunktur, som sagt,
              och några fler platser har tillkommit.
            </seg>
            <seg n="4d1749cf">
              Även om Fredrik inte vill höra talas om det känns det som om
              det är långt ifrån tillräckligt med de platser som nu finns. Det
              är därför vi har 50 000 fler platser. Det har vi tagit fram för
              att vi befinner oss i en kris. Vi måste ha de platserna. Utbildning
              är något av det viktigaste man kan satsa på i en lågkonjunktur.
            </seg>
            <seg n="aa67de7f">
              Min fråga är: Kommer det löften från regeringen om fler utbildningsplatser?
              Detta frågar jag med tanke på den nationella kris som vi befinner
              oss i.
            </seg>
          </u>
          <note type="speaker" n="4c043c09">
            Anf. 140 FREDRIK MALM (fp) replik:
          </note>
          <u who="unknown" xml:id="i-48f52edab11b4a18-10" n="4f089bd6">
            <seg n="837e63d7">
              Fru talman! Jag får börja med att tacka för tacket, om jag uttrycker
              mig så. Det är alltid glädjande när företrädare för oppositionen
              uppskattar det vi säger här.
            </seg>
            <seg n="b6a3a6a5">
              Jag ska vara mycket konkret beträffande den sista frågan, huruvida
              regeringen kommer att öka antalet utbildningsplatser, i den bemärkelsen
              att vi alltid måste ha en beredskap för hur situationen på arbetsmarknaden
              är i Sverige. Det finns många förståsigpåare, tyckare och analytiker
              som gör bedömningar av hur länge krisen kommer att hålla i sig,
              hur länge lågkonjunkturen varar, innan det börjar vända uppåt
              igen, men det kan vi inte veta säkert.
            </seg>
            <seg n="3e222fe5">
              Man kan i och för sig göra som en del inom oppositionen vill,
              att använda alla pengarna nu till att gå in i fordonsindustrin
              och så vidare. Vi vet inte hur länge krisen håller i sig, och
              därför kan det mycket väl komma ytterligare stimulanser från regeringens
              sida. Ytterst är det dock inte jag som fattar de besluten eftersom
              jag sitter i denna församling.
            </seg>
            <seg n="8beac47c">
              Vi har i riksdagen fattat beslut om 8,3-miljarderspaketet som
              presenterades i december av Maud Olofsson och statsminister Fredrik
              Reinfeldt. Det innebär 1 000 fler platser i yrkeshögskolan för
              2009, 2 000 platser för 2010 och 1 000 platser för 2011. Om man
              lägger till de ökade satsningar vi gör på platser i yrkesvux handlar
              det om 3 200 platser för 2009, 3 900 platser för 2010 och 1 000
              platser för 2011. Dessutom möjliggör man för dem som går yrkesvux
              att få det högsta beloppet i studiemedel. Visst har vi gjort betydande
              insatser!
            </seg>
          </u>
          <note type="speaker" n="a18f9403">
            Anf. 141 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-6" n="b6a5b9b5">
            <seg n="7cdfc6e6">
              Fru talman! Även om ni, Fredrik Malm, inte kommer upp i samma
              stora antal utbildningsplatser som vi har ni skapat fler platser.
              Det måste jag hålla med om. Å andra sidan började ni mandatperioden
              med att dra ned alldeles kopiöst på antalet utbildningsplatser.
            </seg>
            <seg n="6d7f20e8">
              Socialdemokraterna vill ha betydligt fler utbildningsplatser
              än den moderata regeringen eftersom vi är övertygade om att det
              är helt rätt att investera i människors utveckling. Att utbilda
              sig under en lågkonjunktur är ett bra sätt att möta alla varsel
              och all den arbetslöshet som nu drabbar Sverige och som, vad jag
              förstår, kommer att drabba Sverige under våren och sommaren. Att
              utbilda sig är en mycket viktig förutsättning för att kunna vara
              förberedd när de nya jobben kommer.
            </seg>
            <seg n="c585ea80">
              Eftersom ni inte har alla de utbildningsplatser som vi har, och
              som skulle behövas nu och över sommaren, har jag en fundering.
              Med facit i hand hade det inte, Fredrik Malm, varit bättre att
              skapa tillräckligt med utbildningsplatser i stället för att sänka
              skatten för de redan välbesuttna?
            </seg>
          </u>
          <note type="speaker" n="995d2cd0">
            Anf. 142 FREDRIK MALM (fp) replik:
          </note>
          <u who="unknown" xml:id="i-48f52edab11b4a18-11" n="4f089bd6">
            <seg n="6eaabcb7">
              Fru talman! Vår uppfattning är att man måste kunna hålla flera
              bollar i luften samtidigt och kunna genomföra olika reformer.
              En del tar längre tid, andra tar kortare tid.
            </seg>
            <seg n="8b833720">
              Under den pågående krisen har vi genom de paket som regeringen
              lagt fram ökat antalet med tusentals platser totalt för yrkesvux
              och yrkeshögskola. Det är sant att regeringen minskade på antalet
              platser tidigare. Vi dimensionerade ned en aning på komvux och
              annat, inte minst anslagsmässigt. Det var när konjunkturen var
              hög och det såg avsevärt bättre ut, alltså före krisen.
            </seg>
            <seg n="e73e29ab">
              På det sättet har alliansregeringen egentligen en liknande attityd
              som den tidigare socialdemokratiska regeringen hade då man i en
              rad statsbudgetar efter varandra drog ned på anslagen till komvux.
              Det berodde på att arbetsmarknaden såg ut som den gjorde. Det
              betyder inte, vill jag understryka, att vi ska se på utbildningssystemet
              enbart som någon sorts konjunkturregulator. Det handlar inte om
              det utan om att man på marginalen kan dimensionera utbildningen
              så att människor som varslas och sedan friställs snabbt ska kunna
              få en utbildningsplats och omskola sig. Det är mycket viktigt.
            </seg>
            <seg n="0c2fe9b8">
              Avslutningsvis, fru talman, vill jag verkligen poängtera att
              i kammaren och i debatten om den ekonomiska nedgången och krisen
              försöker man givetvis, det ligger i politikens natur, att på olika
              sätt övertrumfa varandra vi vill ha några fler platser än ni och
              så vidare men i grund och botten har vi också att ta hänsyn till
              något annat, nämligen kvaliteten i utbildningarna. Därmed hamnar
              Roland Bäckman i samma sits som Mats Pertoft, det vill säga att
              man, med tanke på era ambitioner, kommer att få svårt att hitta
              praktikplatser för att kunna upprätthålla den höga kvaliteten
              i utbildningarna som trots allt är nödvändig.
            </seg>
          </u>
          <note type="speaker" n="48888767">
            Anf. 143 EVA JOHNSSON (kd):
          </note>
          <u who="eva_johnsson_ec5ffa" xml:id="i-cf586be63cbd5799-0" n="4ec8ed18" next="i-7dba15d6b58647ee-0">
            <seg n="cfff3bbb">
              Fru talman! Jag vill gärna börja med att yrka bifall till utskottets
              förslag i betänkandet.
            </seg>
            <seg n="b6381aed">
              Jag tillåter mig att inleda med en kort historisk tillbakablick.
              Den 21 april 1994 beslutade den dåvarande borgerliga regeringen
              om direktiv för en utredning om kvalificerad eftergymnasial yrkesutbildning.
              Utredningens uppdrag var bland annat att definiera behovet av
              kvalificerad yrkesutbildning på eftergymnasial nivå, bedöma behovet
              av avgränsningar mellan den kvalificerade eftergymnasiala yrkesutbildningen
              och andra utbildningssektorer samt lämna underlag till ställningstagande
              i fråga om strukturen för den kvalificerade eftergymnasiala yrkesutbildningen.
            </seg>
          </u>
          <note n="cf2eb39a">
            I mars 1995 överlämnades betänkandet Yrkeshögskolan Kvalificerad
            eftergymnasial yrkesutbildning . Där föreslogs att en parallell
            organisation för kvalificerad eftergymnasial yrkesutbildning vid
            sidan av högre utbildning skulle inrättas. Denna borde benämnas
            yrkeshögskola för att markera att det rörde sig om en alternativ
            studieväg som var likvärdig med, men väsensskild från, akademisk
            högskoleutbildning. Utredaren föreslog att vissa kompletterande
            utbildningar och kommunala påbyggnadsutbildningar skulle överföras
            till yrkeshögskolan.
          </note>
          <u who="eva_johnsson_ec5ffa" xml:id="i-7dba15d6b58647ee-0" n="4ec8ed18" prev="i-cf586be63cbd5799-0">
            <seg n="31058903">
              Det föll på den socialdemokratiska regeringen att tillvarata
              utredningens förslag, och formen KY, kvalificerad yrkesutbildning,
              infördes. Kristdemokraterna var naturligtvis principiellt positiva
              till varje försök från statsmakternas sida att lyfta upp den praktiska
              kunskapen. Vi var stolta men inte nöjda.
            </seg>
            <seg n="5ca251c3">
              Att utformningen av den yrkesutbildning som skedde genom KY inte
              fick tillräckliga förutsättningar insåg inte bara vi utan även
              riksdagens hela utbildningsutskott. Våren 2004 enades därför samtliga
              partier i utskottet om att den eftergymnasiala yrkesutbildningen
              behövde ses över. Kritiken handlade framför allt om att det var
              svårt att få ett helhetsgrepp om alla eftergymnasiala yrkesutbildningar.
            </seg>
            <seg n="526e2b4f">
              Arbetsmarknadsverket, kommunerna, högskolorna, studieförbunden,
              folkhögskolorna och privata utbildningsanordnare är exempel på
              aktörer som kunde erbjuda yrkesutbildningar till personer med
              gymnasiekompetens. Det var bra även om det var en omvändelse under
              galgen då det var Socialdemokraternas svala satsning på akademisk
              högskola och njugga syn på yrkeskunskap som under gångna år hindrat
              vårt land från att få en väl fungerande yrkesutbildning, något
              som borde ha skett för länge sedan.
            </seg>
            <seg n="9616a74a">
              Fru talman! Alltsedan den förra borgerliga regeringen började
              fundera i dessa termer och en utredning tillsattes har Kristdemokraterna
              tillsammans med kollegerna i alliansen ihärdigt och konsekvent
              verkat för att en yrkeshögskola ska inrättas. Det är därför med
              extra stor glädje jag deltar i den här debatten och det kommande
              beslutet.
            </seg>
            <seg n="5f47ecca">
              Principen om en yrkeshögskola är helt riktig ur flera synvinklar.
              Det är rätt att satsa på yrkeshögskola eftersom bristen på kompetent
              arbetskraft under lång tid varit ett problem som hindrat företagsexpansion.
              Det är rätt att inte uppfinna hjulet igen utan i stället bygga
              vidare på den goda erfarenhet som vi har av bland annat KY-utbildningarna,
              vilket nämnts tidigare.
            </seg>
            <seg n="fef1b80b">
              Det är rätt att ge den kvalificerade yrkesutbildningen en sammanhållen
              form som inte bara är tydligare utan också innehåller en ökad
              rättssäkerhet jämfört med KY-utbildningen.
            </seg>
            <seg n="b26cbeb7">
              Det är rätt att inte bara framhålla den akademiska högskolan
              som en kungsväg till självförverkligande och utveckling.
            </seg>
            <seg n="b74da1ac">
              Det är rätt att ge det lokala och regionala näringslivet möjlighet
              till kvalitetssäkrade utbildningar som svarar mot företagens behov,
              inte minst i det konjunkturläge vi befinner oss i nu.
            </seg>
            <seg n="d657afc8">
              Vi har tidigare i debatten hört mer i detalj från både opposition
              och majoritet om alla goda förslag som propositionen innehåller.
              Det är en enig allians som lägger fram förslaget. Frågan är i
              vanlig ordning vad oppositionen presenterar för alternativa förslag.
            </seg>
            <seg n="5bbf329e">
              Fru talman! Vi får som vanligt börja med att konstatera att det
              inte finns någon riktigt klar linje. Man är välvilligt inställd,
              men samtidigt gnölar man lite på kanten. Tre partier, tre reservationer.
              Trots att reservationerna från s, v och mp har snarlika ordalydelser
              finns det avgörande skillnader.
            </seg>
            <seg n="7a968505">
              Socialdemokraterna och Vänsterpartiet skriver om broar mellan
              utbildningar, medan Miljöpartiet i stället framhåller avgiftsfriheten
              i sin reservation. Betyder det att avgiftsfriheten är oviktig
              för Socialdemokraterna och Vänsterpartiet och att broar mellan
              utbildningar är oviktiga för Miljöpartiet? Om svaret är nej, varför
              har ni då inte enats om en gemensam skrivning? Det undrar vi förstås.
            </seg>
            <seg n="110ea7c8">
              Det är lite tröttsamt att i reservationer återigen läsa Sagan
              om den borgerliga regeringen som skar ned komvux. I tidigare debatter
              har vi vid ett flertal tillfällen även i den här debatten har
              mina kolleger i alliansen gjort det lyft fram det faktum att den
              socialdemokratiska regeringen levererade Kunskapslyftet men i
              takt med minskade behov drog ned satsningen år efter år utan att
              ett pip från Socialdemokraterna över huvud taget hördes. Den utvecklingen
              hade man tänkt fortsätta med om man hade vunnit valet. Det framgick
              tydligt av vårpropositionen från 2006. Den borgerliga regeringen
              gör alltså precis vad den socialdemokratiska regeringen också
              hade tänkt göra i ett läge då konjunkturen var på topp.
            </seg>
            <seg n="064dfc07">
              Fru talman! Jag är glad för att vi nu efter tolv år i opposition
              och två år i regeringsställning äntligen kan genomföra den principiellt
              viktiga och mycket efterlängtade yrkeshögskolan, som mitt parti
              konsekvent har verkat för under alla dessa år. Vi har inte varit
              ensamma, utan haft gott stöd av våra allianskolleger. Alliansen
              är i fråga efter fråga enad. Det är lite mödosamt att vara i opposition,
              speciellt när man har svårt att samla sig till gemensamma motförslag.
              Att ha tydliga förslag och tydliga alternativ till det som inte
              upplevs fungera tillräckligt bra är, kan jag avslöja, en ganska
              framgångsrik väg för att åstadkomma positiva förändringar.
            </seg>
            <seg n="4b77d69a">
              Oppositionen uppehåller sig vid ett starkt avgränsat antal frågor.
              Utöver ja till regeringens förslag undrar vi än en gång vad ni
              egentligen vill. Hur ska ni lyckas enas till ett trovärdigt alternativ
              i utbildningspolitiken? Vi väntar med spänning på alternativa
              förslag inom det här området också.
            </seg>
            <seg n="85c14eb6">
              (Applåder)
            </seg>
          </u>
          <note type="speaker" n="f7931996">
            Anf. 144 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-7" n="b6a5b9b5">
            <seg n="2698df99">
              Fru talman! Jag tycker att du säger många kloka saker, Eva Johnsson.
              Däremot glömde du bort att tala om varför majoriteten i förhållande
              till oss vill ha så väldigt få utbildningsplatser. Du glömde när
              du pratade om komvux att tala om varför ni fullständigt slaktade
              komvux när ni började er mandatperiod. Det blev nästan ingenting
              kvar av det. Men de frågorna kanske du kan komma in på.
            </seg>
            <seg n="069736ca">
              För oss socialdemokrater är det viktigt att gymnasieutbildning
              ger behörighet för att kunna studera vidare inom yrkeshögskolan.
              Det var det jag ville prata lite grann om.
            </seg>
            <seg n="b94bfe65">
              Vi vet att det är viktigt att det finns broar mellan olika utbildningsformer
              och att det ger människor möjlighet till utbildning och kompetenshöjning
              samt att någon gång under yrkeslivet kunna byta yrkesinriktning
              om det krävs eller om det önskas.
            </seg>
            <seg n="ea2657e7">
              Det finns många otydligheter i den moderata regeringens proposition
              om yrkeshögskolan som borde förtydligas. Vi har fått väldigt få
              svar hittills. Men det här kanske vi kan få svar på.
            </seg>
            <seg n="b011b196">
              Kommer alla elever som genomgått gymnasieskolan att ha behörighet
              att söka vidare till yrkeshögskolan? Det är en väldigt viktig
              fråga. Kommer kraven för att studera vid yrkeshögskola respektive
              högskola och universitet att skilja sig åt?
            </seg>
          </u>
          <note type="speaker" n="a387accc">
            Anf. 145 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-c3343aa793f5f58b-0" n="4ec8ed18">
            <seg n="9043960d">
              Fru talman! Som jag sade tidigare i mitt anförande gör alliansregeringen
              precis det som den socialdemokratiska regeringen på sin tid gjorde.
              Man anpassar nämligen antalet utbildningsplatser till efterfrågan.
              Vi har all respekt för skattebetalarnas pengar och vill inte göra
              om det misstag som Socialdemokraterna gjorde under sin tid, då
              man stod med tomma utbildningsplatser på våra högskolor och universitet.
              Det finns ingen anledning att göra så.
            </seg>
            <seg n="0394a1ed">
              Däremot har vi sagt att utbildning naturligtvis är någonting
              som nogsamt ska följas. Man ska beakta det konjunkturläge som
              råder. Vi har stort fokus på detta. När vi lade fram budgetpropositionen
              var vi tillsammans med resten av världen i det läge som då rådde,
              i somras, en aning mer optimistiska. Det visade sig att utvecklingen
              sedan kom att bli en annan.
            </seg>
            <seg n="1768fba3">
              Vi följer detta nogsamt. Vi kommer om behovet påkallar att öka
              ytterligare. Vi börjar med ett stort antal platser, men vi kommer
              att följa utvecklingen nogsamt på området.
            </seg>
          </u>
          <note type="speaker" n="490137db">
            Anf. 146 ROLAND BÄCKMAN (s) replik:
          </note>
          <u who="roland_backman_7db0a9" xml:id="i-58b78169a0690c99-8" n="b6a5b9b5">
            <seg n="08e13b55">
              Fru talman! Är utbildningsplatserna anpassade? Vi håller på att
              gå in i en nationell kris, för att citera finansministern. Jag
              tror att det kommer att behövas betydligt fler platser än majoriteten
              har tagit fram.
            </seg>
            <seg n="920c1f58">
              Hur som helst: För oss socialdemokrater är det viktigt att det
              inte blir en massa stängda dörrar för den som vill studera vidare
              efter avslutad gymnasieutbildning eller för studier senare i livet.
              Det är därför jag ställde frågan nyss. Vi tycker att det är viktigt
              med växelsamverkan mellan olika utbildningsformer på eftergymnasial
              nivå, så att studerande kan röra sig mellan olika utbildningsformer.
            </seg>
            <seg n="a1d93823">
              Jag funderar givetvis på vem det är som tjänar på stängda dörrar
              eller upplevda hinder för att studera vidare. Jag hoppas att jag
              kan få beskedet att det inte kommer att bli så.
            </seg>
            <seg n="1b08c9ea">
              Hur ser den borgerliga majoriteten på kraven och förutsättningarna
              för att kunna växla mellan olika utbildningar? Hur ser de ut egentligen?
              Kommer det att bli så att vissa kommer att lämnas utanför när
              det gäller att kunna studera vidare?
            </seg>
            <seg n="698830d7">
              Jag fick höra tidigare att det kanske kommer att bli en utvärdering
              och en kvalitetssäkring av utbildningssystemen. Jag skulle nog
              vilja säga att det verkligen kommer att behövas.
            </seg>
            <seg n="9556d456">
              Jag vill säga en sak till när jag ändå har ordet. Varför är konsekvenserna
              av att ha en respektive två examina inte tydligt genomlysta?
            </seg>
          </u>
          <note type="speaker" n="6baad4a1">
            Anf. 147 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-c3343aa793f5f58b-1" n="4ec8ed18">
            <seg n="69f5daf9">
              Fru talman! Att Socialdemokraterna vill ha extra jämfört med
              allt vad regeringen gör har vi sett hela tiden. Min egen partiledare
              Göran Hägglund uttryckte sig på följande sätt: Att titta på budgeten
              tillsammans med Socialdemokraterna är som att stå vid korvmojen
              och hela tiden lyssna på dem som står bakom och beställer extra
              hela tiden.
            </seg>
            <seg n="9215f158">
              Det är väl lite så. Vi lägger fram ett förslag ni säger: extra!
              Vi lägger fram ett annat förslag ni säger: extra!
            </seg>
            <seg n="5bed7ff2">
              Vi säger att det här förslaget är en början. Sedan kommer vi
              att följa utvecklingen och är beredda att justera det. Det är
              vårt sätt att försiktigt och varsamt hushålla med skattebetalarnas
              pengar.
            </seg>
            <seg n="2e23bd1f">
              Vi vill inte ställa någon utanför. Däremot vill vi skapa individuella
              alternativ och ett knippe av möjligheter där olika typer av kunskap
              ska lyftas och premieras. Det kallar vi inte att ställa någon
              utanför. Det kallar vi att inkludera och skapa goda förutsättningar
              oavsett vad man har med sig in i livet.
            </seg>
            <seg n="8f040353">
              Vi vill inte exkludera. Vi vill inkludera så många som möjligt
              med ett knippe av valmöjligheter och alternativ.
            </seg>
          </u>
          <note type="speaker" n="ae7160c5">
            Anf. 148 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-7" n="357d5dd8">
            <seg n="b1a0ac65">
              Fru talman! När jag lyssnar på Eva Johnsson funderar jag över
              det där med historieskrivning. Visst var det så att de socialdemokratiska
              regeringarna successivt drog ned på komvux efter Kunskapslyftet.
              Men ute i Sverige var alla kommuner chockade över de nedskärningar
              på komvux som alliansregeringen genomförde direkt efter valet.
              Det är bara att fråga kommunchefer och utbildningschefer. Se på
              Helsingforss stad, som har borgerligt styre, som hade väldiga
              problem eftersom efterfrågan ökade och man inte kunde tillfredsställa
              den. Visst planerades en fortsatt nedskärning, alltså en minskning
              av antalet platser, men alliansen toppade den med råge och chockade
              Sveriges kommuner.
            </seg>
            <seg n="8f1a36c4">
              Det är också intressant att vi i princip är överens men att alliansregeringen
              än en gång visar sin oförmåga att samarbeta med partier utanför
              alliansen.
            </seg>
            <seg n="f4b1bb6f">
              Till sist har jag en fråga som jag har varit inne på tidigare.
              Jag har fått signaler från KY-utbildningar det handlar om utbildningar
              som vill in i KY eller i respektive yrkeshögskolesystem om att
              de inte får några svar. De hänger i luften, så att säga. När kommer
              detta att bli tydligt? Vad kommer alliansen att göra för att de
              utbildningar som nu till hösten vill starta ska få svar så snabbt
              som möjligt? Eller har man som vanligt haft så bråttom att sätta
              i gång saker att det inte finns någon struktur kring det hela
              och att verksamheterna inte får besked?
            </seg>
          </u>
          <note type="speaker" n="28358477">
            Anf. 149 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-c3343aa793f5f58b-2" n="4ec8ed18">
            <seg n="97ace294">
              Fru talman! I princip är vi överens, Mats Pertoft, och det är
              vi väldigt glada över. Sedan hade det varit trevligt om ni någon
              gång när ni i princip är överens med oss också kunde tillstyrka
              ett eller annat av våra förslag, men jag förstår att det är önsketänkande.
              Vi får se.
            </seg>
            <seg n="49d014b5">
              Mats Pertoft tycker att vi är otydliga gentemot olika utbildningsanordnare
              som står och väntar på att få erbjuda dessa utbildningar. Det
              är ett ganska stort beslut som vi nu fattar. Det är en ganska
              stor förändring. Vi synkroniserar och sammanför alla dessa olika
              utbildningar under ett paraply. Det har varit extremt spretigt
              tidigare. Vi skapar också en ny myndighet som kommer att ha ansvar
              både för kvaliteten och för att godkänna de olika utbildningarna.
              Det är ganska självklart att vi inte kan föregripa myndighetens
              beslut genom att i förväg lova vissa utbildningar.
            </seg>
            <seg n="637afbd6">
              Vi sätter upp ramarna med stor respekt för myndigheten som sedan
              kommer att fortsätta arbetet, nogsamt följa utvecklingen på arbetsmarknaden
              och också följa upp och granska de kommande utbildningarna. Den
              respekten hoppas jag att även Mats Pertoft kan ha.
            </seg>
          </u>
          <note type="speaker" n="35f11647">
            Anf. 150 MATS PERTOFT (mp) replik:
          </note>
          <u who="mats_pertoft_eb413b" xml:id="i-a4a8dc86350995e8-8" n="357d5dd8">
            <seg n="2549bc0e">
              Fru talman! Visst har jag respekt för att det krävs tid för att
              få i gång det nya arbetet på myndigheten. Men problemet är att
              det finns verksamheter som helt enkelt hänger i luften och där
              man inte får klara besked. Gång på gång utmärks den här regeringen
              av att man har väldigt bråttom. Man verkar liksom jagad av något
              som jag inte vet vad det är. I vilket fall som helst verkar man
              inte ha något långsiktigt tänkande som gör det möjligt att skapa
              myndigheten, få i gång rutinerna och så vidare och ha en viss
              överlappning så att verksamheterna kan känna sig trygga. Den implementeringstiden
              verkar alliansregeringen inte riktigt få till.
            </seg>
            <seg n="4d55c3a3">
              Jag vet inte vad det är som jagar er så att ni måste få till
              alla förändringar inom denna mandatperiod. Det verkar vara något
              som gör er osäkra inför framtiden.
            </seg>
            <seg n="e7dc2735">
              Vi vill ju ha yrkeshögskolan, så det är inte det som är problemet.
              Men vi vill att detta ska ske på ett bra sätt. Där verkar det
              inte finnas tålamod från regeringens sida. Får inte ni också dessa
              signaler från verksamheten? Jag får dem i alla fall.
            </seg>
          </u>
          <note type="speaker" n="83425e1c">
            Anf. 151 EVA JOHNSSON (kd) replik:
          </note>
          <u who="eva_johnsson_ec5ffa" xml:id="i-c3343aa793f5f58b-3" n="4ec8ed18">
            <seg n="6edb2f94">
              Fru talman! Vi lyssnar naturligtvis på både näringslivet, verksamheten
              och utbildningsanordnare, och vi roar oss också då och då med
              att lyssna på oppositionen.
            </seg>
            <seg n="9843107c">
              Lyssnar man på oppositionen kan man också möjligen dra en annan
              slutsats. Enligt Miljöpartiet har vi för bråttom, alldeles för
              bråttom. Enligt Socialdemokraterna går det alldeles för långsamt.
            </seg>
            <seg n="5722b6b9">
              Då kan man tycka att vi borde vara ganska bra ute. Jag drar slutsatsen
              att vi har hittat en bra medelväg där det går ganska lagom.
            </seg>
            <seg n="eebdc467">
              Vi kommer med stort förtroende för den nya myndigheten att veta
              att fokus kommer att vara på arbetsmarknaden, på behovet, på näringslivet
              och på de människor elever, ungdomar som nu är på väg in i den
              nya yrkeshögskolan. Vi ser fram emot detta. Vi ser fram emot myndighetens
              beslut och mot att äntligen ha en yrkeshögskola som är både kvalitetssäkrad
              och arbetsmarknadsanpassad.
            </seg>
          </u>
          <note type="speaker" n="235f49d5">
            Anf. 152 MARGARETA PÅLSSON (m):
          </note>
          <u who="margareta_palsson_309089" xml:id="i-27a609554c54d973-0" n="e6952752">
            <seg n="a628a459">
              Fru talman! Det finns ett fantastiskt samhälle i nordvästra Skåne
              som heter Ljungbyhed. Redan 1910 bedrevs där flygutbildning genom
              Thulins flygskola. Någon har kanske sett filmen Så vit som en
              snö , som handlar om den tiden och om Sveriges första kvinnliga
              pilot. År 1926 etablerade sig Kungliga Krigsflygskolan på Ljungbyhed.
              Min farfar var med från början.
            </seg>
            <seg n="b88df46c">
              Ljungbyhed ligger mellan Söderåsen och Hallandsåsen, och det
              läget gör att man nästan varje dag i vilket väder som helst, även
              med oerfarna piloter, kan starta och landa. Ljungbyhed är unikt
              med sina fyra parallella banor. Trots att Krigsflygskolan nu är
              borta är det fortfarande en av Sveriges största flygplatser i
              flygplansrörelser räknat. En flygplansrörelse är när ett flygplan
              går upp eller ned.
            </seg>
            <seg n="845ec9f4">
              En gång var den militära flygutbildningen den enda avancerade
              pilotutbildning vi hade i landet. Det innebar att försvaret utbildade
              piloter till sig självt, men också piloter som senare sökte civil
              anställning hos i första hand SAS. Det var ungefär som att utbilda
              bilförare till Formel 1-förare och att de sedan kör buss i hela
              sitt liv.
            </seg>
            <seg n="fcd37ed4">
              Därför startades Trafikflyghögskolan, TFHS, med finansiering
              både från försvaret och från SAS. Det har runnit mycket vatten
              under broarna sedan dess. Den militära flygskolan har lämnat både
              Ljungbyhed och, senare, Ängelholm. SAS har slutat betala, men
              kvar finns TFHS. Det är en flygutbildning med Lunds universitet
              som huvudman. Den är jättebra. Tyvärr är den också jättedyr. En
              elev där kostar 900 000 kronor per år medan en elev på en annan
              pilotutbildning i Sverige kostar 280 000 kronor. Det är svårt
              att försvara den dyra utbildningen i Ljungbyhed, i synnerhet som
              piloterna på den billigare utbildningen är lika attraktiva på
              arbetsmarknaden. Många av dem som utbildas i Ljungbyhed finns
              inte ens kvar som flygande när man ser var de har fått jobb efter
              sin examen.
            </seg>
            <seg n="62d0dae7">
              Den utredning som föregick dagens betänkande föreslog att staten
              enbart skulle finansiera en tvåårig utbildning till så kallad
              ATPL-behörighet. Det utesluter TFHS och dess akademiska utbildning.
              Men det förslag som finns i betänkandet är tyvärr inte sådant,
              utan fortfarande är TFHS, Lunds universitet och Ljungbyhed med
              i spelet.
            </seg>
            <seg n="361aa570">
              Man ska komma ihåg att det var Socialdemokraterna som under stora
              protester inte minst från oss moderater lade ned den militära
              flygutbildningen på Ljungbyhed och flyttade den till F 10 i Ängelholm.
              Sedan lade samma socialdemokrater ned den militära flygutbildningen
              i Ängelholm.
            </seg>
            <seg n="3cb00d94">
              Men nu, fru talman, vill de bevara TFHS. Om de bara hade skött
              försvaret ordentligt hade aldrig flygutbildningen försvunnit från
              Ljungbyhed, och dagens diskussion om TFHS hade aldrig behövts.
              Då hade den värdefulla samverkan som fanns en gång fortfarande
              funnits kvar och den militära flygskolan och TFHS hade kunnat
              fortsatt att leva sida vid sida. Men för Ljungbyheds del är loppet
              inte kört, utan nu ska den nya yrkeshögskolan utreda och upphandla
              flygutbildningen. Var den hamnar då vet ingen i dag.
            </seg>
            <seg n="885ebb5e">
              Jag tror fortfarande att Ljungbyhed är det bästa stället att
              bedriva flygutbildning på i Sverige. Där finns dessutom en utbildning
              av flygmekaniker, och där finns ett företag som heter Saab Aerotech
              och som reparerar SK 60 åt försvaret. Där finns alltså goda samverkansmöjligheter
              även om de tyvärr inte inkluderar militär flygutbildning.
            </seg>
          </u>
          <note n="78f3e4d3">
            Fru talman! Jag yrkar bifall till utskottets förslag i betänkandet.
          </note>
          <note n="061c3267">
            Överläggningen var härmed avslutad.
          </note>
          <note n="900cc3c5">
            14 § Säkra förare på mopeder, snöskotrar och terränghjulingar
          </note>
          <note n="55d94926">
            Föredrogs
          </note>
          <note type="speaker" n="a574bcec">
            Anf. 153 ELIZA ROSZKOWSKA ÖBERG (m):
          </note>
          <u who="eliza_roszkowska_oberg_158a7b" xml:id="i-83488d8ca89ca61d-0" n="a3c5cdf7" next="i-ee35c659a19d57c4-0">
            <seg n="1c8c0780">
              Fru talman! Vilka åtgärder bör vidtas för att uppnå ökad trafiksäkerhet?
              Vilka regler bör ändras eller införas för att minska antalet olyckor
              med mopeder och terrängskotrar? Vad ska göras för att få förarna
              att i ökad utsträckning respektera gällande regler? Vilka åtgärder
              vidtas för att öka trafiksäkerheten för barn och synskadade? Vilka
              åtgärder vidtas mot rattfylleri?
            </seg>
            <seg n="abefbe6e">
              Dessa frågor besvaras i regeringens proposition Säkra förare
              på mopeder, snöskotrar och terränghjulingar som har behandlats
              i trafikutskottet och som nu kommer att debatteras i kammaren.
            </seg>
            <seg n="e317a804">
              Regeringen föreslår att mopeder klass I blir ett körkortspliktigt
              fordon. Vad innebär detta? Den som vill köra EU-moped måste först
              genomgå en medicinsk och personlig lämplighetsprövning samt både
              teoretisk och praktisk utbildning och slutligen klara ett kunskapsprov
              för att få ett AM-körkort, vilket föreslås som en ny behörighet.
              Åldersgränsen fortsätter att vara 15 år.
            </seg>
            <seg n="cb1abd4f">
              Andra förslag innebär bland annat att för att få köra moped klass
              II, alltså en moped konstruerad för max 25 kilometer i timmen,
              krävs ett förarbevis som man får efter en obligatorisk teoriutbildning
              och ett kunskapsprov. Här gäller också 15-årsgränsen, medan det
              krävs att man har fyllt 16 år för att få köra snöskoter och terränghjuling,
              som föreslås vara två nya fordonskategorier med separata förarbevis
              i stället för dagens fordonsslag terrängskoter. Kunskapsprov för
              snöskotrar, terränghjulingar och mopeder klass II kan anordnas
              av privata aktörer. Regeringen föreslår också att alla fyra behörigheter
              ska kunna bli föremål för återkallelse och varning. Ändringarna
              föreslås införas stegvis under ett halvt år med början den 1 april
              2009.
            </seg>
            <seg n="c9322148">
              Fru talman! Trafikutskottet föreslår riksdagen att bifalla propositionen
              med en lagteknisk justering och avslå alla motionsyrkanden. Till
              betänkandet fogas fyra reservationer som handlar om höjd åldersgräns
              för förare av mopeder klass I, registrering av mopeder klass II,
              alkolås och säkerhetsbälten i skolbussar samt åtgärder mot rattfylleri.
              Mer om detta får vi höra från våra debattörer.
            </seg>
          </u>
          <note n="ebf2816a">
            Anf. 154 MARIE NORDÉN (s):
          </note>
          <note n="ffa20f22">
            Fru talman! Inledningsvis yrkar jag bifall till reservationerna
            nr 1 och 3.
          </note>
          <u who="eliza_roszkowska_oberg_158a7b" xml:id="i-ee35c659a19d57c4-0" n="a3c5cdf7" prev="i-83488d8ca89ca61d-0">
            <seg n="4c74322b">
              Propositionen vi debatterar här i kammaren i dag har sin grund
              i den utredning som tillsattes av den tidigare socialdemokratiska
              regeringen. Utredningen lämnade många bra förslag som regeringen
              delvis har lyssnat till. Vi socialdemokrater ställer oss bakom
              flera av förslagen. Framför allt är det positivt att utbildningskravet
              för mopeder skärps. Vi vet alla att det är efterfrågat.
            </seg>
            <seg n="9f5fafc7">
              Men vi är mycket kritiska till att regeringen visar en avsaknad
              av insikt och att det finns en brist på fakta- och kunskapsbaserat
              ställningstagande beträffande åldersgränser för mopedklass I,
              det vill säga EU-mopeden.
            </seg>
            <seg n="6865b75b">
              Vi har kunnat se en mycket kraftig ökning av antalet trafikskadade
              mopedförare. Det årliga antalet svårt skadade har ökat från 161
              till 342 mellan åren 1996 och 2007. Det motsvarar en ökning på
              95 procent. Antalet lindrigt skadade har under samma period ökat
              från 548 till 1 817. Det motsvarar en ökning på 210 procent. Skaderisken
              är 50 gånger högre för en mopedist jämfört med en bilist. Nästan
              hälften av de skadade mopedförarna är 15-åringar.
            </seg>
            <seg n="1dc2d84d">
              Omfattande forskning visar att en 16-åring är betydligt mer mogen
              än en 15-åring. Hjärnan utvecklas fortfarande under tonåren. Förmågan
              att kontrollera känslor och impulser liksom förmågan att reflektera
              över konsekvenserna av handling och beslut utvecklas. Detta avspeglar
              sig också i skadestatistiken; det är betydligt fler skadade 15-åringar
              i relation till hur många som är ute och kör moped jämfört med
              i äldre åldersgrupper.
            </seg>
            <seg n="f9d57de8">
              Även om det är positivt att utbildningskraven skärps hävdar experterna
              att det inte hjälper då det inte är utbildningsnivån hos 15-åringarna
              som är huvudproblemet, utan mognadsprocessen.
            </seg>
            <seg n="db485121">
              Det finns inga studier eller forskare som stöder regeringens
              teori att utbildning skulle lära 15-åringar att bli bättre på
              att uppfatta risker tydligare eller följa trafikregler bättre.
              Men det finns gedigen forskning som visar att en 16-åring är betydligt
              mer mogen än en 15-åring. Åldersskillnaden på ett år kan till
              exempel innebära en skillnad i förmåga till impulskontroll som
              kan orsaka svåra skador eller döden för en ung mopedist.
            </seg>
            <seg n="cac3d276">
              Med dessa fakta samt det kunskapsunderlag och den forskning som
              finns på området föreslår regeringen att åldersgränsen även fortsättningsvis
              ska vara 15 år. Argumentet är att mobilitet är viktigt. Jag har
              väldigt svårt att förstå detta, och jag är inte ensam. Hela Trafiksäkerhetssverige
              förundras över hur regeringen har kunnat komma fram till detta.
              I propositionen står det till och med att flera remissinstanser
              kraftfullt har argumenterat för att ålderskravet på 15 år bör
              bibehållas. Man kan konstatera att, förutom Ungdomsstyrelsen,
              har alla dessa organisationer ett affärsmässigt intresse av att
              15-åringar får fortsätta att köra EU-mopeder. Man väljer att bortse
              från Trafiksäkerhetssverige och den kunskap som finns på området.
            </seg>
            <seg n="3f3408c4">
              Vi jämför oss vanligtvis med andra länder som är framstående
              när det gäller trafiksäkerhet. Vi vill nog oftast hävda att vi
              hör till de främsta när det gäller just trafiksäkerhet, men tittar
              man på till exempel Nederländerna, Norge och Storbritannien har
              de alla 16-årsgräns för moped klass I. I Danmark har man till
              och med en åldersgräns på 18 år.
            </seg>
            <seg n="5e0282cd">
              Det är bara att beklaga att regeringen inte värnar mer om trafiksäkerheten
              för våra 15-åringar utan i stället väljer att tillgodose branschens
              och detaljhandelns önskemål.
            </seg>
            <seg n="ceb2f75c">
              EU:s körkortsdirektivs huvudregel, förutom utbildningskraven,
              är en åldersgräns på 16 år. Under exceptionella omständigheter
              kan man avvika nedåt. Jag är ofta bland de första att ha ett glesbygdsperspektiv
              i politiken. Jag tycker det är viktigt. Men att hävda att ungas
              och barns mobilitet i glesbygden ska vara ett starkt och hållbart
              argument och anses som en exceptionell omständighet känns bara
              krystat och fel. Dessutom har 15-åringar fortfarande tillgång
              till moped klass II som är långsammare. De kan hålla sig på cykelbanor
              och behöver inte ge sig ut i den farligaste trafiken.
            </seg>
            <seg n="cf955bb0">
              Men där finns det också ett problem. Moped klass II är ett bra
              alternativ för 15-åringar, men en stor andel av mopederna är trimmade.
              Enligt NTF:s enkätundersökning av mopedförare kör 55 procent av
              de yngsta mopedförarna trimmat. En femtedel av mopederna går snabbare
              än 80 kilometer i timmen. Ett sätt att komma till rätta med bland
              annat trimning, men också mopedfylleri, och underlätta polisens
              arbete är att registrera även moped klass II, vilket också Rikspolisstyrelsen
              och Vägverket föreslår. Det skulle undanröja problemet med att
              förare som kör moped klass I tar bort registreringsskylten för
              att ge sken av att köra en oregistrerad klass II-moped. Vi tror
              att registrering också kan bidra till ett mer ansvarsfullt beteende
              i trafiken och till att efterlevnaden av trafikregler förbättras
              generellt.
            </seg>
            <seg n="cd44429e">
              Fru talman! År 1999 antog riksdagen en nationell strategi för
              genomförandet av barnkonventionen i kommuner, landsting, regioner
              och statliga myndigheter. I strategin slår man fast att alla beslut
              ska föregås av en barnkonsekvensanalys. En konsekvensanalys måste
              rimligtvis landa i att ungas liv måste värnas och risken för skador
              minimeras. Vuxna beslutfattare måste alltid ta ansvar när det
              gäller liv och hälsa hos våra barn. Den ökande skadeutvecklingen
              hos de unga mopedisterna kräver ett ansvarstagande från oss här
              i kammaren och från föräldrar.
            </seg>
            <seg n="706ddddf">
              Historiskt har Sverige i modern tid aldrig sett en sådan skadeökning
              bland barn som den som har skett de senaste åren bland unga mopedister.
              I övrigt är Sverige världsledande på att skydda sina barn i trafiken,
              men när det gäller mopedsäkerhet fallerar vi och riskerar att
              hamna bland de sämsta i Europa.
            </seg>
            <seg n="3613f231">
              Barn rör sig i många trafikmiljöer, och en tredjedel av alla
              skolbarn åker skolskjuts till och från skolan. Olyckor händer,
              och vi borde vara överens om att resor som görs av barn måste
              göras så säkra som möjligt. Det råder inget tvivel om att en nykter
              chaufför och bilbälten gör persontransporterna säkrare. Trots
              allvarliga olyckor är det alltför många kommuner som fortfarande
              inte ställer krav på bilbälten och alkolås vid upphandling av
              skolskjutsar. Frågan har diskuterats i många år, och det har inte
              hänt tillräckligt. Därför menar vi att det behövs en lagstiftning
              som ställer krav på säkerhetsbälten och alkolås i bussar, och
              dessa ska införas i den takt som man köper in nya bussar.
            </seg>
            <seg n="05f2cb7b">
              Tidigare har vi i utskottet alltid varit överens om barns trafiksäkerhet.
              Därför känns det extra tråkigt att den borgerliga majoriteten
              inte kunde ställa sig bakom våra krav eller kunde ha haft en lite
              mer positiv skrivning i betänkandet.
            </seg>
            <seg n="27d99551">
              Fru talman! När det gäller åtgärder mot rattfylleri är det bara
              att konstatera att regeringens redogörelse i propositionen över
              sitt arbete med införandet av alkolås inte imponerar. Regeringen
              verkar tycka att frågan passar bäst i en utredning. I propositionen
              talar man om vad man skulle kunna göra på sikt. Tillsammans med
              övriga Trafiksäkerhetssverige kan vi konstatera att med en ny
              regering sänktes ambitionsnivån när det gäller alkolås betydligt.
            </seg>
            <seg n="984b1ef6">
              Vi socialdemokrater vill att Sverige ska vara ett föregångsland
              inom EU. Vi har drivit frågan i regeringsställning, och vi fortsätter
              att driva frågan nu. Vi vill att man ska driva på att vi ska ha
              alkolås i offentligt ägda motorfordon. Framför allt tycker vi
              att det är sorgligt att regeringen släppte ambitionen att driva
              på frågan och vara ett föregångsland när det gäller alkolås i
              alla nya bilar. Vi har fått lov att flytta fram positionerna lite
              grann och säger att 2015 är det år då vi vill se alkolås i alla
              nya bilar.
            </seg>
            <seg n="120f0c38">
              Fru talman! Den proposition som vi debatterar här i kväll hade
              kunnat vara en viktig byggsten i nollvisionsarbetet. Den hade
              kunnat vara ett seriöst försök att hejda den oroande skadeutvecklingen
              bland unga mopedförare, men det blev inte så. Vi är många som
              beklagar detta och förundras över regeringens ologiska politik
              när det gäller just åldersgränsen för EU-mopeder. Det finns till
              och med de som kallar den för cynisk och ansvarslös, och just
              nu är jag beredd att hålla med dem.
            </seg>
          </u>
          <note type="speaker" n="1714b0d8">
            Anf. 155 PETER PEDERSEN (v):
          </note>
          <u who="peter_pedersen_420991" xml:id="i-a92177041548d80a-0" n="f685f667">
            <seg n="40359ed6">
              Fru talman! Vi ska försöka att begränsa våra inlägg eftersom
              vi har andra gemensamma aktiviteter på gång. Jag nöjer mig i det
              här läget med att yrka bifall till reservation 4 som handlar om
              åtgärder mot rattfylleri. Eftersom jag vet att Karin Svensson
              Smith från Miljöpartiet kommer att ta upp den på ett ingående
              sätt ska inte jag komma med de argument som jag tror att Karin
              kommer att ta upp. Hon kan dem dessutom bättre än jag.
            </seg>
            <seg n="6f4eb710">
              Jag vill bara säga något när det gäller diskussionen om åldersgränser
              för mopedförare. Vänsterpartiet har valt att inte kritisera regeringen
              i det här läget. Det kan ju tyckas ovanligt. Det brukar vi göra.
              Men det beror på att om man jämför med de regler som finns i dag
              för mopedåkning är det klara skärpningar som regeringen föreslår
              både för moped klass I, så kallade EU-mopeder, och för vanliga
              mopeder, klass II. Det krävs körkort för moped klass I och förarbevis
              för klass II. I dag är det i princip ett enda krav som gäller.
              Man ska ha fyllt 15 år för att få köra vanlig moped.
            </seg>
            <seg n="50669d26">
              Om jag ska försöka hitta en minsta gemensamma nämnare tycker
              jag att det framgår tydligt i majoritetstexten jag gillar inte
              heller detta med mobilitetsargumentet att om inte de åtgärder
              som man nu föreslår, alltså tuffare krav på utbildning, förarbevis,
              körkort och att man ska kunna utsättas för sanktioner och bli
              av med förarbeviset eller körkortet om man inte sköter sig, visar
              sig vara tillräckliga är man beredd att återkomma i åldersfrågan.
            </seg>
            <seg n="9cc44dcd">
              Det finns statistik från Vägverket som man hänvisar till som
              visar att det sker olika typer av olyckor med 15-åringar respektive
              16-åringar. Bland 15-åringar sker allvarliga olyckor framför allt
              när de kör vanlig moppe, och bland 16-åringar är det omvänt framför
              allt när de kör EU-moppe. Det kan ju bero på det här att det finns
              en tröghet så att det tar lite längre tid att få det nuvarande
              förarbeviset.
            </seg>
            <seg n="033b37da">
              Men en sak som över huvud taget inte nämns här jag tycker att
              det är en allvarlig brist att bara slentrianmässigt säga att vi
              ska höja åldersgränsen är nämligen att vi har någonting som heter
              lätt motorcykel också. När man är 16 år kan man köra lätt motorcykel.
              Som 16-åring står man då inför valet att lägga ut ett antal kronor
              på att köpa en EU-moppe eller att köpa en lätt motorcykel. Man
              ska dessutom bestämma sig för om man ska kosta på sig ett körkort.
              Då finns det en uppenbar risk, möjlighet eller hur man vill uttrycka
              det, att allt fler kommer att välja att köra motorcykel. Då pratar
              vi inte om hastigheter på högst 45 kilometer i timmen, utan då
              är det i princip fri fart som gäller, åtminstone upp till 110
              kilometer i timmen, som man får köra på motorvägen.
            </seg>
            <seg n="5cf68a74">
              Jag tycker att det borde vara beaktat. Jag tror inte att det
              skulle leda till färre olyckor i trafiken om vi skulle få allt
              fler 16-åringar som i stället för att köra EU-moppe väljer att
              köra lätt motorcykel. Det skulle jag ha velat ha analyserat på
              ett mer noggrant sätt innan jag känner mig trygg med att säga
              att vi drämmer till med en 16-årsgräns för EU-moped.
            </seg>
            <seg n="07323124">
              När det gäller hur man utvecklas tror jag det ligger mycket i
              det Marie Nordén säger. Samtidigt kan man säga att om man tittar
              på bilolyckor jag har inte statistiken i huvudet är jag ganska
              övertygad om att man ser en väldigt stor överrepresentation på
              allvarliga olyckor och dödsfallsolyckor för dem som just har tagit
              körkort, 18-, 19- och 20-åringar. Jag tror inte att det är någon
              skillnad i mognadsprocessen beroende på om man gör bil eller moped,
              utan på något vis tror jag att det ligger någonting i att man
              faktiskt kan få en utbildning som åtminstone minskar risken för
              att man beter sig på ett märkligt sätt i trafiken som kan leda
              till allvarliga skador på en själv eller på andra. Jag tror alltså
              inte att man ska undervärdera det här, och jag tror inte att det
              är en fördel om vi får ordningen att man hoppar från cykel in
              på lätt motorcykel så att man inte ens har kört vanlig moped.
            </seg>
            <seg n="2063a6d5">
              Allt det här bör analyseras mycket mer noggrant. Men om de nya,
              skärpta kraven inte hjälper är vi beredda att även vidta åtgärder
              vad gäller åldersfrågan. Jag tycker att vi ska se den som en gemensam
              nämnare. Det är ju ingen som säger att det är oväsentligt. Det
              är inte så att man inte gör något, utan man skärper faktiskt regelverket
              runt det här.
            </seg>
            <seg n="d57af0d7">
              Jag vill kort ta upp trafiksäkerheten. Jag yrkar inte bifall
              till reservation 3, men jag kommer att rösta för den vad gäller
              barns trafiksäkerhet. Vi har i andra sammanhang krävt ett nationellt
              säkerhetsprogram för barn i trafiken. Det borde vara en självklarhet
              att barn ska kunna vara mobila, att man ska kunna röra sig i en
              trafikmiljö, att man ska kunna ta sig till dagis, fritidsaktivitet
              eller skola utan att man ska behöva riskera att bli allvarligt
              skadad i trafiken.
            </seg>
            <seg n="55b48e5a">
              Det gäller inte minst när man ska ta sig med skolskjuts till
              och från skolan. Vi tycker att det är en självklarhet att man
              ska kunna kräva, vara garanterad och veta att ingen chaufför kör
              en sådan skolskjuts berusad. Då krävs det åtgärder, till exempel
              alkolås, i den typen av trafik. Vi har också föreslagit i reservation
              3 att man bör sätta in säkerhetsbälten. Vi tycker att det är lite
              trist att vi inte har fått med den borgerliga majoriteten. Vi
              brukar kunna ha en större enighet vad gäller barntrafiksäkerhetsfrågor.
              Men vi hoppas att ni kommer på bättre tankar längre fram.
            </seg>
          </u>
          <note n="a031eeeb">
            Jag yrkar bifall till reservation 4.
          </note>
          <note type="speaker" n="79b2983a">
            Anf. 156 KARIN SVENSSON SMITH (mp):
          </note>
          <note n="fcf8218b">
            Fru talman! Jag vill yrka bifall till reservation nr 4.
          </note>
          <u who="karin_svensson_smith_aa4519" xml:id="i-bcf54221f682568e-0" n="40183f6c">
            <seg n="0114b333">
              När vi tittar på utvecklingen av antalet dödsfall i trafiken
              har vi kunnat skönja en viss nedgång det senaste året. Jag delar
              den bedömning som de flesta trafiksäkerhetsanalytiker gör, det
              vill säga att det har att göra med att trafikvolymen på vägarna
              har minskat. Det är huvudförklaringen till att antalet dödsolyckor
              har gått ned.
            </seg>
            <seg n="ddd05ce6">
              Men den relativa andelen av dödsolyckorna som beror på alkohol
              ökar. Hur mycket det egentligen handlar om vet vi inte. Vi har
              vissa begrepp om det, men det finns fortfarande ett mörkertal
              eftersom man inte tar prov på alla, och i vissa fall när det handlar
              om avlidna personer vet man inte riktigt säkert vad olyckan har
              berott på.
            </seg>
            <seg n="2188f96e">
              När det gäller utandningsprovet har vi en väldigt försiktig text
              i betänkandet om polisens sätt att kontrollera alkohol i trafiken.
              Det har att göra med, för den minnesgode, att man vid ett tillfälle
              konstaterade att det finns ett kvantitativt krav på hur många
              utandningsprov poliserna ska göra. Ambitionen varierar väldigt
              mycket mellan olika polisdistrikt när det gäller huruvida man
              har en kvalitativ aspekt på var och när man tar utandningsproven.
              Är det bara så att man ska få ett visst antal prov tagna är det
              inte säkert att man placerar sig där chansen för att upptäcka
              rattfyllerister är som störst.
            </seg>
            <seg n="41519632">
              Rimligt vore att man gjorde det jag som alkolåsutredare vid tillfälle
              föreslog: att man hade en kvalitativ och kvantitativ strategi
              för mätning av alkohol i trafiken och att det skrevs in i polisens
              regleringsbrev.
            </seg>
            <seg n="da3a0fc1">
              Jag tänkte gå tillbaka lite i historien. Marie Nordén nämnde
              att vi tidigare hade haft en stor enighet, eller näst intill enighet,
              i trafikutskottet när det gäller alkolås. Jag har varit i trafikutskottet
              sedan 1998, och den första mandatperioden jag var här drevs det
              ett väldigt kraftigt opinionsarbete, framför allt från Motorförarnas
              helnykterhetsorganisation men också NTF. Det var också flera andra
              organisationer inblandade, till exempel Dont Drink and Drive,
              MAD och så vidare. Man menade att den teknik man har tagit fram
              som förhindrar att motorfordon kan startas när det är alkohol
              i utandningsluften bör tillämpas, och den bör tillämpas i alla
              bilar.
            </seg>
            <seg n="23db7266">
              Detta vann successivt insteg i trafikutskottet, så när jag hade
              haft tillfälle att arbeta med Alkolåsutredningen och var ute på
              möten och fick frågan från folk om det här var en blockskiljande
              fråga och om det skulle komma att skifta om det händelsevis skulle
              bli en annan majoritet i Sveriges riksdag sade jag: Nej, det kommer
              det inte att göra, därför att sex av sju partier i riksdagen vill
              ha obligatoriskt alkolås.
            </seg>
            <seg n="c68a2703">
              Så såg omröstningarna ut då. Det var bara Moderaterna som inte
              ville ha obligatoriska alkolås.
            </seg>
            <seg n="1ec71f44">
              Efteråt fick jag ju inse att jag hade haft fel. Det där ändrade
              sig. Och jag har fortfarande inte förstått vad det beror på. Ibland
              hänvisas till att det väl är viktigt att man använder teknik även
              för att fånga upp sådant som droger, för drogfylleri är också
              ett problem det är jag den första att erkänna och vi borde utveckla
              teknik som även kan fånga in när föraren är trött. Det finns olika
              tekniker som kan utvecklas. Det finns väl ingen gräns för hur
              mycket tekniken kan utvecklas. Men det jag vet är att man har
              en teknik som fungerar när det gäller att fånga in alkoholen,
              och då är jag av den bestämda uppfattningen att den tekniken borde
              tillämpas i alla nya fordon. Det är vad som står i reservation
              nr 4.
            </seg>
            <seg n="b1ca545d">
              Ett argument som jag har mötts av är att det ju är så många som
              installerar alkolås på frivillig väg. Marknaden kan väl sköta
              det här. Inte behöver vi lagstifta i Sveriges riksdag! Och visst
              är det så. Yrkestrafiken installerar alkolås, och många gånger
              när man gör det är det ett sätt att kvalitetssäkra transporterna.
              Det är inte bara så att man tar bort risken för att föraren upptäcks
              med rattfylla, utan det blir också en bättre kvalitet på transporterna,
              mindre sjukskrivningar och att man tar hand om människor med alkoholproblem
              i så pass god tid att rehabiliteringsmöjligheterna är goda.
            </seg>
            <seg n="20a892b6">
              Men det intressanta är att den som behöver alkolåset allra mest
              är den som är minst motiverad att installera alkolås på frivillig
              väg. Om man jämför yrkesförare per kilometer körd sträcka med
              personbilsförare ser man att yrkesförarna utgör ett relativt litet
              problem. Det kan också avläsas i statistiken över när människor
              dör i trafiken på grund av alkohol. Det är framför allt natten
              mellan fredag och lördag och natten mellan lördag och söndag.
              Och jag vill se de siffror som visar att yrkestrafiken har en
              peak time natten mellan fredag och lördag och natten mellan lördag
              och söndag! Så är det ju inte.
            </seg>
            <seg n="5e464472">
              Även om man har detta på frivillig väg är det så att människor
              som har alkoholproblem och inte kan ta itu med dem inte kommer
              att vilja ha alkolås ens om de får dem gratis. Av den anledningen
              behövs det en allmän användning av alkolås i alla bilar.
            </seg>
            <seg n="399da6a0">
              Det här är en fråga som delvis handlar om kön. Om man tittar
              på vilka som ertappas med alkohol i blodet och vilka som är rattfulla
              ser man att det finns en väldigt stor övervikt av män även i relation
              till antalet körda kilometer.
            </seg>
            <seg n="50ed3c82">
              Beteendet att utsätta andra för risker ska givetvis bearbetas.
              Tröskeln tycks genomsnittligt variera väldigt mycket, beroende
              på kön. Men även om detta attackeras från jämställdhetssynpunkt
              är finessen med alkolåsen att dessa ska skydda andra. Säkerhetsbältet
              är alltså till för att skydda föraren i en bil, och alkolåset
              är till för att skydda oss andra så att vi slipper träffa en sådan
              här förare.
            </seg>
            <seg n="4d162800">
              Ett argument som regeringen har använt för att inte gå vidare
              på den linje som vi i trafikutskottet tidigare var överens om,
              nämligen om allmän användning, är att det stöter på patrull i
              EU. Men nu försöker man tydligen när det gäller yrkesförare.
            </seg>
            <seg n="f4455350">
              Frågan är hur EU förändras. Jag kan inte se att EU egentligen
              är annorlunda än Sveriges riksdag. Hur förändras någonting här?
              Jo, genom att enskilda partier och enskilda ledamöter argumenterar
              och verkar för en förändring. Så är det sannolikt också inom EU.
              EU-reglerna förändras därför att enskilda medlemmar trycker på.
              Vilket land vore bättre skickat än Sverige som ju har ett så pass
              gott renommé när det gäller trafiksäkerhetsarbetet att gå i bräschen
              inte bara när det gäller yrkesfordon utan också när det gäller
              alkolås i personbilar?
            </seg>
            <seg n="03e85f63">
              Saab har under de senaste veckorna varit på allas läppar. Det
              är inte särskilt märkligt. I samband med Alkolåsutredningen hade
              jag förmånen att besöka Saab ett antal gånger. Detta med säkerhet
              och fordon tror jag att väldigt många på världsmarknaden är väldigt
              medvetna om. Det är synd att man inte fick vidareutveckla det
              här arbetet. Hade vi infört det här som vi tidigare tänkte hade
              man kanske haft en pluspoäng nu i konkurrensen på den överetablerade
              marknaden för personbilstillverkning. Saab var långt framme där
              och gjorde ärliga försök. Men där sviktade det politiska systemet.
            </seg>
            <seg n="e9909f58">
              Det är en poäng att ställa krav på att tillsammans med samhället
              utveckla personbilsföretagen. Det gynnar både trafiksäkerheten
              och en sund utveckling inom fordonsindustrin.
            </seg>
          </u>
          <note type="speaker" n="609a4455">
            Anf. 157 STEN BERGHEDEN (m):
          </note>
          <note n="96b9d5fd">
            Fru talman! Ledamöter, skaraborgare och övriga lyssnare! I dag
            behandlar vi betänkande TU8 Säkra förare på mopeder, snöskotrar
            och terränghjulingar . I betänkandet behandlas regeringens proposition
            2008/09:60 samt en följdmotion och 22 motioner från den allmänna
            motionstiden. I betänkandet behandlas totalt 28 motionsyrkanden.
          </note>
          <u who="sten_bergheden_ee262a" xml:id="i-fc23cbef6066c8ba-0" n="cd9138c4">
            <seg n="379d270f">
              I första hand kommer jag att tala om den första delen av betänkandet,
              framför allt om mopedkörkortet. Mina alliansbröder och allianssystrar
              kommer att närmare gå in på den andra delen av betänkandet.
            </seg>
            <seg n="c83462a7">
              Fru talman! Allianspartierna är överens om förslagen i betänkandet,
              medan oppositionen har avlämnat fyra reservationer.
            </seg>
            <seg n="c581aad9">
              Fru talman! En anledning till att reglerna för körkort och förarbevis
              för mopeder, terränghjulingar och snöskotrar ändrats är nya direktiv
              från EU om ökade krav på mopedförare med anledning av antalet
              olyckor ute i Europa. Inom EU står tvåhjuliga fordon för 24 procent
              av antalet dödsolyckor. Inom åldersgruppen 025 år står dödsolyckor
              med moped för 14 procent. Det här är några av anledningarna till
              att EU tar fram ett nytt körkortsdirektiv som ska börja gälla
              i EU-staterna i januari 2013.
            </seg>
            <seg n="3f597085">
              Även i Sverige är andelen dödsolyckor vid mopedåkning stor, men
              i Sverige har siffrorna i genomsnitt legat på runt tolv dödsolyckor
              per år. 90 procent av de mopedister som omkommer är män. Men mopedolyckorna
              ökar kraftigt. Flera olyckor är alkoholrelaterade. Uppkomna skador
              beror ofta också på felaktig eller ingen användning av hjälm,
              och många av de här mopederna har trimmats.
            </seg>
            <seg n="f6759e7c">
              De nya reglerna för körkort och förarbevis kommer att innebära
              att både körkortet och förarbeviset kan återkallas. Det blir också
              påföljder för mopedisten när vederbörande senare i livet ska söka
              körkortstillstånd för bil och andra fordon.
            </seg>
            <seg n="814b4f15">
              Antalet nyregistrerade mopeder klass I har sedan år 2000 ökat
              kraftigt. Klass II-mopederna visar på en låg nyförsäljning. Antalet
              mopeder klass I i trafik var år 2007 närmare 85 000. Ca 82 000
              mopeder var avställda.
            </seg>
            <seg n="7b1324a9">
              Fru talman! I kategorin terrängskotrar ingår både snöskotrar
              och så kallade terränghjulingar. Antalet terrängskotrar har stadigt
              ökat sedan år 2000. År 2007 var 184 000 terrängskotrar i trafik
              i Sverige. I genomsnitt omkommer varje år cirka tolv personer
              i Sverige i samband med snöskoterolyckor. Även där är de flesta
              omkomna män. Två tredjedelar av de omkomna var vid olyckstillfället
              alkoholpåverkade. En annan vanlig orsak till dödsolyckor vid snöskoteråkning
              är drunkning.
            </seg>
            <seg n="54ebdc3d">
              Antalet fyrhjulingar ökar kraftigt och därmed även antalet sådana
              olyckor. Dödsolyckorna är ändå få. Alliansen vill ha kvar 16-årsgränsen
              för snöskotrar och terränghjulingar men vill att utbildning ska
              krävas för varje fordon för sig samt förarbevis för respektive
              fordon.
            </seg>
            <seg n="b88c244c">
              Fru talman! Detta ärende har beretts och utretts under en mycket
              lång tid. Den 11 september 2003 gav den dåvarande regeringen uppdraget
              att utreda frågan om förarbevis bland annat för mopeder. Den 27
              november samma år gavs uppdraget att utreda konsekvenserna av
              att registrera samtliga mopeder. Detta var klart den 26 juni 2004.
              Då kom ett kompletterande uppdrag, nämligen att analysera de samhällsekonomiska
              konsekvenserna. Allt blev klart den 30 maj 2005. Därefter har
              ingenting hänt.
            </seg>
            <seg n="f9491bef">
              Fru talman! Alliansregeringen anser att det är angeläget att
              redan nu införa ett krav på körkort för 15-åringar som kör EU-moped.
              Men vi vill behålla den möjlighet som finns för de 15-åringar
              som vill köra moped med en hastighet av maximalt 30 kilometer
              i timmen och som endast vill ta förarbevis. Den som tar eller
              som har traktorkort får rätt att köra klass II-moped men ej klass
              I-moped.
            </seg>
            <seg n="f5f43c01">
              Sverige är ett stort och glesbefolkat land där möjligheten till
              kollektivtrafik i många områden är begränsad. Att köra moped är
              nödvändigt för många så att de kan ta sig till arbete, skola och
              fritidsaktiviteter.
            </seg>
            <seg n="991ee5d9">
              Majoriteten och oppositionen är överens om de flesta delarna
              i detta betänkande. Men det finns några saker som skiljer oss
              åt.
            </seg>
            <seg n="0616d116">
              Vänstern och Miljöpartiet stöder regeringen när det gäller åldersgränsen
              och att inte registrera samtliga mopeder. Däremot vill Socialdemokraterna
              höja åldersgränsen till 16 år för mopedåkning. De vill registrera
              samtliga mopeder utom veteranmopeder tillverkade före 1976.
            </seg>
            <seg n="6b1d2bcd">
              Alliansen vill inte lagstifta om alkolås utan följer utvecklingen
              och är pådrivande i EU för att gå i takt med övriga Europa. Oppositionen
              vill lagstifta om alkolås.
            </seg>
            <seg n="ef6f1c9e">
              När det gäller skolbussar vill alliansen att kommunerna och de
              som beställer bussar själva får avgöra i vilken utsträckning det
              ska vara bälte eller inte i skolbussarna. Oppositionen vill lagstifta
              om bälte i skolbussarna.
            </seg>
            <seg n="9882e308">
              Jag vill också upplysa om att det skulle kosta 100 miljoner kronor
              att i landet genomföra den massregistrering av mopeder som Socialdemokraterna
              föreslår. Det skulle innebära 700 kronor för varje moped plus
              all olägenhet i sammanhanget genom att det är många som har långt
              till besiktningsstationer och andra möjligheter för att få det
              här arbetet utfört.
            </seg>
            <seg n="e85e50c4">
              Fru talman! Vi i alliansregeringen tror på våra ungdomar. Om
              vi ser till att de får rätt utbildning och de rätta förutsättningarna
              kommer våra 15-åringar att på ett bra sätt klara av att åka på
              sina mopeder.
            </seg>
            <seg n="bda769ed">
              Men vi kommer att följa utvecklingen noga. Precis som Peter Pedersen
              sade tidigare är det viktigt att vi verkligen får den här effekten
              när vi behåller 15 år som den ålder då man får åka moped.
            </seg>
            <seg n="c0f3354c">
              Vi säger helt nej till Socialdemokraternas förslag om en massregistrering
              av alla våra mopeder. Detta är inte realistiskt och skapar endast
              en stor kostnad för våra besiktningsställen, men framför allt
              är det en onödig kostnad för alla våra mopedägare runt om i landet.
            </seg>
            <seg n="1775bc0a">
              Vi vill höja utbildningsnivån och kunskapsnivån hos våra mopedförare
              när kraven ökar, inte straffa dem med krav på högre åldersgräns.
              Mopeden skapar många möjligheter för våra ungdomar. Låt oss behålla
              den möjligheten!
            </seg>
            <seg n="69b8c43d">
              Fru talman! Jag hade inte tänkt begära replik. Jag hade tänkt
              vänta tills ministern hade haft ordet, men jag var tvungen, jag
              kunde inte låta bli.
            </seg>
            <seg n="13b4ce2d">
              Man konstaterar i propositionen att trimning är ett problem.
              Jag hoppas att regeringen och majoriteten fortfarande tycker att
              NTF är en viktig bidragsgivare och kunskapsbank i trafiksäkerhetsfrågor.
              NTF konstaterar att trimning är ett jättestort problem och att
              registrering är ett sätt att lösa problemet. Visst skulle det
              kosta 99 miljoner, men samtidigt räknar Vägverket med att man
              på sikt skulle tjäna 130 miljoner genom att man kunde förhindra
              stölder och lagöverträdelser.
            </seg>
            <seg n="65db7751">
              Jag undrar hur ni ser på problematiken med trimning. Hur ser
              ni på möjligheten att begränsa antalet skadade bland mopedisterna?
              Man vet att det inte räcker med att utbilda, för det är inte utbildningsnivån
              som är problemet. Det handlar bland annat om mognadsprocessen
              hos 15-åringar.
            </seg>
          </u>
          <note n="abe9f045">
            I propositionen och betänkandet föreslås nya regler om behörighet
            för att få köra mopeder, snöskotrar och terränghjulingar. Den
            nya lagen föreslås träda i kraft stegvis under en införandeperiod
            om sex månader, från den 1 april till den 1 oktober i år. Personer
            som fyllt 15 år före ikraftträdandet den 1 oktober 2009 får således
            även fortsättningsvis köra moped klass II utan förarbevis. Förarbevis
            för moped klass I som förvärvats före ikraftträdandet fortsätter
            att gälla som innan. Dessa förarbevis kommer inom en viss tid
            att bytas ut mot körkort med AM-behörighet.
          </note>
          <note n="211e1c2b">
            Avslutningsvis yrkar jag bifall till förslaget i betänkandet
            och propositionen och avslag på reservationerna.
          </note>
          <note n="b8286b4c">
            Anf. 158 MARIE NORDÉN (s) replik:
          </note>
          <note type="speaker" n="73623504">
            Anf. 159 STEN BERGHEDEN (m) replik:
          </note>
          <u who="sten_bergheden_ee262a" xml:id="i-d78f04ed2a660ad6-1" n="cd9138c4" next="i-fc23cbef6066c8ba-1">
            <seg n="9eb7142f">
              Fru talman! Som vi alla vet har vi haft en möjlighet att åka
              moped i detta land under lång tid. De mopeder vi har åkt tidigare
              på har gått någonstans mellan 30 och 40 kilometer i timmen. Vi
              har sett att olyckorna ökar nere i Europa. Nu inför vi en utbildning.
              Trots att ni utredde detta under ett antal år gjorde ni ingenting
              under den period ni hade möjlighet att förändra det.
            </seg>
            <seg n="6eacb3ec">
              Nu inför vi en utbildning som är väldigt ingående både praktiskt
              och teoretiskt. Vi inför också förarbevis och körkort. Det innebär
              att vi kan återkalla det. På det sättet kan vi se till att den
              ungdom som trimmar, något som du tar upp, får ett straff och blir
              av med sitt förarbevis eller körkort och äventyrar sitt lämplighetsintyg,
              körkortsintyg och fortsatt möjlighet att ta körkort.
            </seg>
            <seg n="ac3694a0">
              Precis som du sade lyssnar vi på experter, utredare och den profession
              som finns på området och tar självklart till oss all den kunskap
              som finns. Men vi gör väl en sak till: Vi lyssnar också på svenska
              folket.
            </seg>
          </u>
          <note n="e4f0508a">
            Anf. 160 MARIE NORDÉN (s) replik:
          </note>
          <u who="sten_bergheden_ee262a" xml:id="i-fc23cbef6066c8ba-1" n="cd9138c4" prev="i-d78f04ed2a660ad6-1">
            <seg n="1a4677d4">
              Fru talman! Det svenska folket har inte fått vara med i remissomgången.
              14 månader från det att utredningen presenterades till att vi
              hade ett val låg ärendet på vårt bord. Jag tycker inte att det
              är så länge. Vi tyckte att det var viktigt att utreda frågan,
              ta hjälp av kompetenta och kunniga människor. I de slutsatser
              utredningen drar utifrån att ha anlitat experter och inte dem
              som har ett ekonomiskt intresse att sälja mopeder konstaterar
              man att 15-åringar inte är lämpade. De är ännu inte mogna att
              köra EU-mopeder. Därför föreslår utredningen en höjning av åldersgränsen.
            </seg>
            <seg n="ec159a22">
              Jag tycker att det är allvarligt med en 95-procentig ökning på
              tio år av allvarligt skadade mopedister. Lättare skador har ökat
              med 210 procent. Det var visst bara 14 som dog 2007, hälften av
              dem var 15-åringar. Jag tycker ändå att det är ett problem. Vi
              ser att just 15-åringar inte kan hantera den situation de befinner
              sig i. NTF har konstaterat att mopeden egentligen är ett av de
              farligaste fordon man ska hantera. Man jämför och säger att det
              vore bättre att sätta en 15-åring i en bil. Det konstaterar trafiksäkerhetsexperten
              på NTF och menar att det skulle vara en säkrare situation.
            </seg>
            <seg n="6ca2dd95">
              Jag tycker att det är anmärkningsvärt att man viftar bort den
              kunskap och kompetens som finns inom forskningen när det gäller
              mognaden och hjärnans utveckling och Trafiksäkerhetssveriges kunnande.
              Man viftar också bort trafikpolisens och Rikspolisstyrelsens vädjan
              om att få hjälp att hantera situationen med de trimmade mopederna.
              Det viftar regeringen och majoriteten bort.
            </seg>
          </u>
          <note type="speaker" n="6d081cb6">
            Anf. 161 STEN BERGHEDEN (m) replik:
          </note>
          <u who="sten_bergheden_ee262a" xml:id="i-0dafe5970bd33555-0" n="cd9138c4">
            <seg n="b17d2ef9">
              Fru talman! Det är precis det vi inte gör. Det är vi som ger
              möjlighet för våra 15-åringar att skaffa en gedigen utbildning
              att framföra mopeder som man tidigare körde utan körkort och utan
              lämplighetsbevis.
            </seg>
            <seg n="d089c864">
              En viktig åtgärd är också, som jag sade, att de ungdomar som
              bryter mot lagen kan straffas på det sättet att de blir av med
              sitt körkort. Jag tror att många ungdomar tänker till när de har
              lagt ut en summa på sitt körkort och riskerar att bli av med det
              om de bryter mot lagen.
            </seg>
            <seg n="fb271b16">
              Vi i alliansen tror att våra 15-åringar klarar av detta med rätt
              utbildning. Det står tydligt i er reservation att ni kanske inte
              har förtroendet att en 15-åring klarar av det trots utbildningen.
              Men vi tror på dem, och vi vet att det är olika förutsättningar
              runt om i landet. Vi behöver titta på trafikmiljöer i städer för
              att underlätta för mopedåkning i städerna. Samtidigt har vi ett
              glesbefolkat land där mopedåkandet är oerhört viktigt för de ungdomar
              som ska ta sig till skola och fritidsaktiviteter. Vi vill inte
              inskränka deras möjligheter att faktiskt ha tillgång till ett
              fordon som kan gå upp till 45 kilometer i timmen.
            </seg>
            <seg n="e9e77b27">
              Vi har förtroende för ungdomarna, vi litar på dem och tar till
              oss vad experterna säger, men som jag sade tidigare lyssnar vi
              också på folket.
            </seg>
          </u>
          <note type="speaker" n="bfd5a121">
            Anf. 162 SVEN BERGSTRÖM (c):
          </note>
          <u who="sven_bergstrom_b4b613" xml:id="i-6bc5585c5ce2ce58-0" n="aa444993">
            <seg n="d54056ee">
              Fru talman! Det här är ett välkommet förslag som ger oss en ordning
              för utbildning och behörighet för att få köra inte bara mopeder
              utan också snöskotrar och fyrhjulingar, som jag främst kommer
              att beröra.
            </seg>
            <seg n="e4fb9734">
              Snöskotertrafiken har under de senaste decennierna ökat kraftigt
              som en viktig del i det rörliga friluftslivet och i turistnäringen,
              framför allt i Norrlandslänen. Snöskotern används också inom olika
              verksamheter som yrkestrafik, fjällräddning, övervakning och rennäring.
              Det ökande antalet snöskotrar för dock med sig inte bara nytta
              och glädje utan också vissa problem i form av markskador, miljöskador
              och bullerstörningar framför allt i de tätortsnära områdena.
            </seg>
            <seg n="e73b4dc3">
              Under senare år har också det kraftigt ökade antalet fyrhjulingar
              och trafiken med dessa kommit att bli ett påtagligt inslag. Fyrhjulingen
              kan liksom snöskotern användas inom många angelägna verksamheter,
              men den har också kommit att medföra problem främst på grund av
              nöjeskörning utan hänsyn till gällande trafikregler. Därutöver
              för snöskotern med sig markskador, bullerstörning och så vidare.
            </seg>
            <seg n="2e52cdfe">
              Trafiken med snöskotrar och fyrhjulingar regleras i första hand
              av terrängkörningslagen. Sedan 1999 gäller även 15 nationella
              miljökvalitetsmål, varav ett flertal direkt eller indirekt berör
              snöskoterkörning. Men det här har inte varit tillräckligt för
              att få ordning på den här verksamheten.
            </seg>
            <seg n="dba9ae44">
              På initiativ av Vägverket har en brett sammansatt arbetsgrupp
              utarbetat ett riktigt bra snöskoterprogram med ett samlat grepp
              för en säkrare snöskotertrafik. Nu får vi också med detta betänkande
              på plats nya regler om behörigheter för att få köra inte bara
              mopeder utan också snöskotrar och fyrhjulingar.
            </seg>
            <seg n="609ae736">
              Inte överraskande handlar det i sådana här sammanhang om att
              tillämpa sunt förnuft, att tänka efter före och att aldrig sätta
              sig på ett motorfordon med alkohol i kroppen. Kan vi få denna
              attityd att bli allmänt accepterad kan vi också få ett mer kultiverat
              körsätt att slå igenom och därmed minska antalet olyckor radikalt.
            </seg>
            <seg n="2ac7a9af">
              Fru talman! Till sist: Det är mycket positivt att externa aktörer
              ges möjlighet att både utbilda och examinera för de här behörigheterna.
              Erfarenheterna från till exempel jägarexamen, som också handlar
              om handhavande av farliga saker som skjutvapen, är mycket positiva.
              Jag ser fram emot att vi nu också successivt får allt säkrare
              förare av mopeder men också snöskotrar och fyrhjulingar.
            </seg>
          </u>
          <note type="speaker" n="f08b3ece">
            Anf. 163 NINA LARSSON (fp):
          </note>
          <u who="nina_larsson_4f4abc" xml:id="i-959d774b4b8751e1-0" n="902d81d5">
            <seg n="aa1b9273">
              Fru talman! Det är roligt att se att vi har ministern här även
              denna gång när vi debatterar. Det tycker jag är mycket glädjande
              och tyder på ett stort engagemang. Det tackar jag för. Det är
              trevligt.
            </seg>
            <seg n="1b15f315">
              Jag ska fatta mig mycket kort som av en händelse. Människor har
              ju en fantastisk förmåga att transportera sig och förflytta sig
              från A till B, runt omkring som man vill, till jobb, till kärlekar
              och kanske också till hemskheter för den delen. Men transporterar
              sig gör man på olika sätt. Som liberal är detta någonting fantastiskt
              positivt. Det är någonting som föder idéer. Det föder och initierar
              nya möten och nya, olika företagsamma händelser runt om i vårt
              land. Och det är någonting bra.
            </seg>
            <seg n="fdce7d88">
              Transportsystemet och hela trafikpolitiken handlar om att väga
              olika faktorer mot varandra, bland annat vars och ens rörelsefrihet
              mot den trafiksäkerhet som vi värnar om för våra medborgare.
            </seg>
            <seg n="36b90945">
              I detta betänkande och i propositionen från regeringen har man
              hittat en bra balans. Här stärker regeringen upp utbildningsinsatserna
              för både klass I- och klass II-mopeder. Det är någonting mycket
              välkommet. Samtidigt värnar man också 15-åringars rörelsefrihet,
              så att den kultur kan fortsätta som har funnits i Sverige under
              väldigt lång tid. Om inte annat kommer jag ihåg hur jag när jag
              var 15 år såg fram emot att få köra moped, och jag tror mig ha
              varit en ganska säker förare även då. Detta tycker jag alltså
              är en mycket bra balans. Men det är klart att man alltid måste
              vara uppmärksam på hur utvecklingen fortskrider. Jag tror ändå
              att kunskap är grunden till det mesta och kommer också att vara
              grunden för en trafiksäker miljö för både klass I- och klass II-mopederna.
            </seg>
            <seg n="e33882c7">
              Till sist vill jag bara säga att det är otroligt bra att vi undviker
              ett byråkratiskt register för klass II-mopederna med ännu mer
              krångel och byråkrati, som skulle handla om att någonstans runt
              90 000 gamla mopeder skulle tas till något slags registreringsanstalt.
              Nej, det är bra att vi undviker det.
            </seg>
            <seg n="10e2408f">
              Därmed, fru talman, vill jag bara yrka bifall till betänkandets
              förslag och avslag på samtliga reservationer.
            </seg>
          </u>
          <note type="speaker" n="8252d1a8">
            Anf. 164 ANNELIE ENOCHSON (kd):
          </note>
          <u who="annelie_enochson_bd68fa" xml:id="i-1d8e29293422fb3c-0" n="5b4ece69">
            <seg n="69111278">
              Fru talman! I detta betänkande kommer jag att fokusera på avsnittet
              om åtgärder mot rattfylleri.
            </seg>
            <seg n="a6c73162">
              SCB har i den årliga undersökningen om trafikssäkerhetsåtgärder
              visat att trafikanterna blir alltmer positiva till stöd av tekniska
              system i bilen. Mer än 85 procent anser att bältespåminnare behöver
              finnas i alla bilar, och två av tre tycker att alla bilar borde
              ha alkolås. Vidare anser mer än hälften att gränsen för rattfylleri
              borde vara 0,0 promille.
            </seg>
            <seg n="000a9cd2">
              Denna undersökning visar att trafikanterna själva kräver att
              fordonstillverkarna ska göra säkrare bilar för att minska trafikolyckorna.
              Att vi har bältespåminnare och krockkuddar i så gott som alla
              bilar är för att det är ett konsumentkrav. Utvecklingen går åt
              samma håll med alkolåset.
            </seg>
            <seg n="dc584d24">
              Rattonykterhet är ett stort problem. 120150 människor dödas varje
              år i Sverige på grund av rattfylleri, vilket innebär ca 30 procent
              av alla trafikdödade. I Europa dödas 13 000 varje år på grund
              av rattfylleri, och i världen dödas ca 200 000 varje år. Det är
              alldeles för många!
            </seg>
            <seg n="def4a158">
              Alkolåsen ökar i Sverige, och detta främst via upphandlingskrav
              och frivilliga installationer. År 2002 fanns ca 2 000 alkolås
              i Sverige. I december 2008 fanns det preliminärt ca 33 000 alkolås.
            </seg>
            <seg n="879b0436">
              Regeringen arbetar aktivt med att införa alkolås i olika fordon.
              I propositionen redovisas sju olika punkter.
            </seg>
            <seg n="8ff10a35">
              Personligen tror jag liksom MHF att alkolås kan användas på många
              andra ställen än i vägtrafiken. Det kan användas till sjöss, det
              kan användas på tåg, det kan användas på arbetsmaskiner och i
              kärnkraftverk.
            </seg>
            <seg n="d5f2d352">
              Fru talman! Jag vill till sist kort kommentera reservationen
              från oppositionen. Där utrycks åsikten att regeringen har släppt
              kravet i EU på att Sverige ska bli det första landet som lagstiftar
              om krav på alkolås i alla nya personbilar. Alliansregeringen har
              valt att få med hela EU på att införa alkolås i olika fordon i
              stället för att vara först om att lagstifta om alkolås i nya personbilar.
              Alliansregeringen har valt att påverka, föra dialog och informera
              inom EU.
            </seg>
            <seg n="04318e3f">
              I november 2008 föreslog infrastrukturministern i en framställan
              till EU-kommissionen en strategi för införande av alkolås vilken
              ska ingå i EU:s trafiksäkerhetsprogram. I framställningen ingick
              förslag om att ta fram mål för att utveckla och introducera nya
              tekniker för att varna förare som är påverkade av alkohol, droger
              eller trötthet. Vi kommer att leda utvecklingen. Det är alliansregeringens
              ambition.
            </seg>
          </u>
          <note type="speaker" n="18e221ed">
            Anf. 165 Statsrådet ÅSA TORSTENSSON (c):
          </note>
          <u who="åsa_torstensson_minister_2006" xml:id="i-48f52edab11b4a18-12" n="6a2e2f83">
            <seg n="2357c146">
              Fru talman! Varje dödsolycka är en olycka för mycket. Arbetet
              med att nå noll döda i trafiken är ständigt pågående. Därför är
              betänkandet och kommande riksdagsbeslut viktigt för att med nya
              regler och ny lagstiftning minska antalet dödade och svårt skadade
              mopedister. Oskyddade trafikanter är oerhört utsatta i trafiken.
              Moped- och mc-förare är överrepresenterade i olycksstatistiken.
              Därför är lagstiftning, regler och utbildning som riktar sig till
              denna grupp mycket prioriterad för mig.
            </seg>
            <seg n="be81b345">
              Denna lagstiftning är till för att skapa bättre förutsättningar
              för unga att bli bättre förare. Vi ställer högre krav som också
              innebär större egetansvar för de ungas beteende i trafiken. Jag
              vet att en egen moped har betydelse för möjligheten att vara fri
              och självständig oberoende av var i landet man bor. Dessutom är
              moped ett sätt att på någotsånär billigt sätt enkelt ta sig fram
              där cykel och kollektivtrafik inte fungerar.
            </seg>
            <seg n="018742ac">
              Jag vill säga till alla er som ropar efter förbudsregler för
              15-åringar att för mig är det en balansgång mellan hårdare regler,
              förbud och tydligare individuella krav eftersom jag också vill
              att unga ska ha möjlighet att med mopeden som transportmedel kunna
              ha ett självständigare liv.
            </seg>
            <seg n="c069fb9f">
              Att nå noll döda i trafiken går inte enbart via förbud i riksdagsbeslut.
              Det är ett arbete med delat ansvar där detta betänkande är inriktat
              på några hårdare regler för att förbättra förutsättningarna för
              mopedister att bli bra förare, mer kunniga och medvetna som trafikanter
              och därmed också mindre riskbenägna förare.
            </seg>
            <seg n="ce971ba3">
              Eftersom ansvaret är tudelat vänder jag mig också till er som
              är föräldrar. Ha koll på era ungdomars mopeder! Provkör mopederna
              en gång i veckan och kolla om de är trimmade! Se till att hjälmen
              används och förhindra alkoholen! Det är precis som i trafiken
              generellt om alla höll hastighet, använde bilbälte och körde nyktra
              skulle många olyckor aldrig ske.
            </seg>
            <seg n="bff7f35e">
              Fru talman! Sverige är i dag ett av världens mest trafiksäkra
              länder. Förra årets goda trend med det lägsta antalet döda sedan
              1940-talet och med en minskning av antalet unga som blev dödade
              i trafiken ger naturligtvis positiv energi till att fortsätta
              trafiksäkerhetsarbetet och de åtgärder som nu är aktuella. Obligatorisk
              riskutbildning införs för alla bil- och mc-körkortsaspiranter.
              Alkolås erbjuds alla rattfylleridömda. Skärpta trafiksäkerhetskrav
              ställs på statliga fordon. Nya hastigheter som bättre svarar mot
              vägens standard införs. Fler livräddare i form av hastighetskameror
              sätts upp. Investeringar i fler mil mötesseparerad väg görs liksom
              investeringar i nya vägar som bygger bort olycksdrabbade vägavsnitt.
            </seg>
            <seg n="faf8f4fd">
              Fru talman! Trafiksäkerhetsarbete handlar om tre områden: säkra
              vägar, säkra fordon och ansvarsfulla trafikanter. Jag och regeringen
              har valt att sätta ökat fokus på trafikanterna och deras medansvar.
              Trafiksäkerhet är, som jag tidigare sade, ett delat ansvar. Det
              är också utifrån denna argumentation som vi lägger fram en proposition
              som handlar om skärpta regler för säkrare mopedkörning.
            </seg>
            <seg n="d37e9eec">
              Mopeden är ett populärt och användbart fordon som har ökat i
              antal de senaste åren. Drygt 200 000 mopeder finns i trafik sommartid,
              varav 130 000 är så kallade EU-mopeder. Antalet mopeder har ökat
              starkt allt sedan EU-mopeden introducerades i början av 2000-talet.
            </seg>
            <seg n="df0398eb">
              Fru talman! Även om det för 2008 var färre dödade var det två
              stycken under 15 år och en 15-åring som dog. Tvåhjuliga motorfordon
              är överrepresenterade i hela olycksstatistiken. Antalet svårt
              skadade på moped har ökat de senaste åren, även om det inte är
              i samma takt som antalet mopeder i trafik.
            </seg>
            <seg n="8f1e6fe1">
              Under förra året bröts den negativa trenden. Siffrorna visade
              på färre dödade och skadade. Ett intensivt trafiksäkerhetsarbete
              har bedrivits med reformer och andra åtgärder för en ökad trafiksäkerhet.
              Det är viktigt att vi fortsätter arbetet så att förra årets positiva
              trend med minskade olyckstal håller i sig. Det kan vi göra genom
              att införa riktade åtgärder för att förbättra trafiksäkerheten
              för mopedförare utan att försvåra användningen av detta enkla
              och smidiga sätt för människor att kunna ta sig fram i trafiken.
            </seg>
            <seg n="f03f24fe">
              Som jag sade när det gäller omkomna i mopedolyckor pekar de preliminära
              siffrorna för 2008 på sjunkande antal. Låt mig dock upprepa att
              både för EU-mopeder och för den långsammare klass II-mopeden beror
              en mycket stor del av dödsolyckorna på trimning, alkohol och avsaknad
              av hjälm. Det visar att nya förare som har otillräckliga insikter
              om följderna av sitt beteende är de som råkar illa ut. Det är
              samma situation för mopedförare som för bilförare. Nyblivna förare,
              i synnerhet unga pojkar, är alltså mer olycksbenägna än andra
              trafikantgrupper oavsett om det gäller moped eller bil. Därför
              är det viktigt att förstärka trafikkunskaper och insikter om farliga
              beteenden i trafiken hos dem.
            </seg>
            <seg n="a945771d">
              Det är framför allt åldern för att köra EU-moped som vi i dag
              diskuterar. Ålder och mognad i trafiken hör ihop. Ungdomar i samma
              ålder är dock olika mogna och uppvisar stor skillnad i sina möjligheter
              att bedöma risker. Det ser vi inte minst mellan könen. När det
              gäller trafiksäkerhet och hur stora risker trafikanter utsätter
              sig för är skillnaderna till exempel större mellan könen än mellan
              åldrar. Därför vill jag se mer riktade och effektiva åtgärder.
            </seg>
            <seg n="381016d6">
              Jag är övertygad om att införandet av bra åtgärder för blivande
              mopedförare har stor betydelse. Vi föreslår ett införande av AM-körkort
              för EU-moped och förarbevis för moped klass II. För klass II-moped
              innebär det en ny obligatorisk utbildning, teoriprov och möjlighet
              att frivilligt övningsköra i trafik.
            </seg>
            <seg n="534c614b">
              I dag finns det ingen utbildning eller behörighet kopplad till
              klass II-moped. Samtidigt kan vi se att risken att dödas eller
              skadas svårt är minst lika stor som om man kör EU-moped detta
              trots att klass II-moped körs långsammare och inte lika mycket
              i annan trafik som EU-moped.
            </seg>
            <seg n="b36187f2">
              Jag är övertygad om att avsaknaden av en obligatorisk utbildning
              av klass II-mopedförare är en viktig orsak till att risken är
              så stor att råka ut för en olycka. Därför inför vi obligatorisk
              utbildning och teoriprov för klass II.
            </seg>
            <seg n="fff5cb6b">
              För EU-moped kvarstår kravet på utbildning och teoriprov. Det
              införs också ett obligatoriskt krav på övningskörning i trafik.
              För AM-körkort föreslås också en medicinsk och personlig lämplighetsprövning.
            </seg>
            <seg n="00051601">
              Regeringen föreslår också en tydligare koppling mellan hur man
              beter sig i trafiken och behörighet att köra moped. Riktade åtgärder
              fokuserar på dem som inte sköter sig och därmed utgör en ökad
              risk för sig själva och andra i trafiken.
            </seg>
            <seg n="bd5171c3">
              Som jag tidigare nämnde kan en stor majoritet av mopedolyckorna
              kopplas till ett eller flera trafikbrott, till exempel trimning,
              fylla eller avsaknad av hjälm. Både AM-körkort och förarbevis
              ska kunna återkallas. Hur man beter sig på mopeden får en tydligare
              påverkan på framtida körkortstagande. Det är viktigt att mopedförare
              och unga förares föräldrar vet vad som gäller. Förutom de allvarliga
              risker man utsätter sig för genom att köra trimmat eller genom
              att inte använda hjälm kan det också innebära olovlig körning
              och att försäkringsbolaget vid en trafikolycka inte vill betala.
              Det kan också bli problem att ta bilkörkort i framtiden.
            </seg>
            <seg n="7c22dfc8">
              Fru talman! Vi föreslår att fordonsslaget terrängskoter delas
              upp i snöskoter och terränghjulingar. Dessa fordon kräver helt
              olika körteknik och delvis olika kunskaper.
            </seg>
            <seg n="d8b9eba0">
              Det införs alltså separat utbildning och prov samt förarbevis
              för vardera slaget av fordon, också här med argumentet att en
              bra anpassad utbildning är grunden för ett säkert och ansvarsfullt
              framförande av fordonet.
            </seg>
            <seg n="d2d589e4">
              Enligt förslaget införs också en möjlighet att återkalla förarbevis
              även för snöskoter och terränghjuling. Vi skapar alltså också
              här en tydligare koppling mellan hur man beter sig som förare
              och behörigheten att köra fordonet.
            </seg>
            <seg n="35bdd02a">
              Vi vet att olyckor med dessa fordon ofta kan kopplas till bland
              annat fylleri, en lagöverträdelse som utgör en ökad risk för föraren
              själv och ibland också för andra.
            </seg>
            <seg n="bbff5075">
              Att vi nu inför en breddad utbildning för körkort för EU-mopeder,
              en mer anpassad utbildning för terränghjulingar samt återkallelsemöjlighet
              för båda behörigheterna påverkar också många av landets fyrhjulingar.
            </seg>
            <seg n="40e2ed08">
              De blivande förarna av dessa fordon får en bättre kunskapsgrund
              att stå på samtidigt som vi inför sanktioner för de förare som
              begår trafikbrott. Också här förekommer fylleri ofta i samband
              med olyckor.
            </seg>
            <seg n="4bb0a727">
              Fru talman! Jag ska stanna något vid frågan om alkolås i våra
              fordon. Ca 15 000 rattfulla förare kör på våra vägar en vanlig
              dag, var fjärde omkommen bilförare är alkoholpåverkad och i 15
              procent av olyckorna är en alkoholpåverkad förare inblandad.
            </seg>
            <seg n="4bd66d21">
              I propositionen föreslår regeringen en alkoholstrategi i sju
              punkter.
            </seg>
            <seg n="a05980f0">
              Denna strategi fokuserar på konkreta åtgärder för att steg för
              steg öka användningen av alkolås i Sverige. Flera åtgärder är
              redan vidtagna. Också här anser vi att de största trafiksäkerhetsvinsterna
              görs genom riktade åtgärder mot dem som utgör de största riskerna
              för sig själva och andra trafikanter.
            </seg>
            <seg n="28ad2fca">
              Var tredje rattfyllerist kommer att köra full igen, eller har
              tidigare kört full. Återfallsrisken är mycket stor. Därför kommer
              vi under året att lägga fram förslag om alkolås till rattfyllerister
              samt förebyggande förslag när det gäller läkares anmälningsplikt
              och alkolås som körkortsvillkor för rattfyllerister.
            </seg>
            <seg n="278065a1">
              Reglerna som föreslås i propositionen införs för att öka trafiksäkerheten
              för ett stort antal oskyddade trafikanter. Genom utbildning ska
              förares trafikkunskaper och riskmedvetenhet höjas. Vi vill för
              blivande mopedförare skapa en god kunskapsgrund som ett första
              steg på kunskapstrappan in i ett säkert trafikliv.
            </seg>
            <seg n="99276a00">
              En bra utbildning, teoretisk och praktisk, är grunden för att
              man ska kunna framföra sitt fordon säkert och för att vi ska komma
              närmare vår nollvision.
            </seg>
          </u>
          <note type="speaker" n="7f8338ca">
            Anf. 166 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-2584ee19a6daecb5-0" n="40183f6c">
            <seg n="f071f5e5">
              Fru talman! Jag hälsar välkommet att regeringen tänker lägga
              fram förslag om att det blir obligatoriskt med alkolås för dem
              som är dömda. Det är inte en dag för tidigt. Jag hade det med
              som förslag i min utredning. Det finns exempel på personer som
              blivit tagna 93 gånger. Det är inte rimligt att vi fortsätter
              så.
            </seg>
            <seg n="55789c4f">
              Det, liksom att man skärper läkarnas anmälningsplikt, är väldigt
              bra förslag.
            </seg>
            <seg n="798e6402">
              Det jag inte förstår är resonemanget om egenansvar. Det är väl
              bra för den som kan ta ansvar för sig själv, men olycksstatistiken
              visar ju att de som är i störst behov av alkolås är de som är
              minst benägna att installera dem i bilen. Om man tittar på djupstudier
              som bland annat VTI har tagit fram är det en viss kategori som
              utbildning inte biter på. Därmed inte sagt att det inte är bra
              med mer utbildning. Det behövs generellt en ökad medvetenhet om
              detta och framför allt behöver medpassagerare ställa krav på att
              man inte kör när man har alkohol i kroppen. Men det finns en grupp
              som vi inte når med utbildning, som inte är mottaglig för detta
              och som har en självuppfattning och bedömning av risker som vi
              inte kommer åt. För dem är alkolåsen en nödvändighet för att förhindra
              olyckor, framför allt för oss andra som inte vill möta dem på
              vägarna.
            </seg>
            <seg n="b8e026fe">
              Jag skulle vilja att Åsa Torstensson igen närmare redogör för
              hur egenansvaret ska förhindra olyckor för den kategori av framför
              allt unga män som inte är mottaglig för utbildning.
            </seg>
          </u>
          <note type="speaker" n="02483e01">
            Anf. 167 Statsrådet ÅSA TORSTENSSON (c) replik:
          </note>
          <u who="åsa_torstensson_minister_2006" xml:id="i-48f52edab11b4a18-13" n="6a2e2f83">
            <seg n="15f219b4">
              Fru talman! Som jag beskrev har vi vidtagit ett flertal åtgärder
              för att öka trafiksäkerheten, däribland förbättrad utvecklad körkortsutbildning
              och ökad riskutbildning med tydligt fokus på droger och alkohol.
              Hittills har vi trott att det bara är halka som är farligt i den
              svenska trafiken. En viktig del är naturligtvis att skärpa krav
              och möjligheter att förhindra alkohol i trafiken.
            </seg>
            <seg n="f7b4de7b">
              Vi kommer dessutom, som Karin Svensson Smith refererar till,
              snart med en proposition med inriktning på dem som är rattonykterhetsdömda.
            </seg>
            <seg n="dfab6553">
              Vi tar också ett helhetsgrepp för att gå vidare med frågan om
              alkolås. I syfte att skapa förutsättningar för ett gemensamt EU-beslut
              har jag tydligt tagit upp frågan med den nya kommissionären i
              EU. Det handlar först och främst om att få ett obligatorium för
              yrkestrafiken.
            </seg>
            <seg n="2acb6132">
              Karin Svensson Smith redogjorde i sin utredning för vikten av
              att ha ett EU-beslut på detta. Alla remissinstanser gjorde också
              kopplingen till krav på ett EU-beslut, annars blir det ett konkurrenssnedvridet
              beslutsfattande.
            </seg>
            <seg n="525b95e9">
              Jag har lång väg kvar att gå. Jag fick vid samtalet en bekräftelse
              på vikten av att ta mig an alkoholproblematiken i trafiken. I
              ett skriftligt svar kunde jag konstatera svårigheten att finna
              gehör för ett obligatorium i ett gemensamt EU-beslut.
            </seg>
          </u>
          <note type="speaker" n="764ea487">
            Anf. 168 KARIN SVENSSON SMITH (mp) replik:
          </note>
          <u who="karin_svensson_smith_aa4519" xml:id="i-2584ee19a6daecb5-1" n="40183f6c">
            <seg n="9a768a5b">
              Fru talman! Jag fick inte riktigt svar på hur egenansvaret ska
              nå dem som inte är mottagliga för utbildning. Det är de som är
              mest riskbenägna och minst intresserade av att installera alkolås
              på frivillig grund. Den kategorin, den allra farligaste, når vi
              inte. De frivilliga åtgärderna är jättebra, men de allra mest
              riskbenägna når vi inte med det.
            </seg>
            <seg n="527d5f79">
              Det är riktigt att vi måste ha ett godkännande för att få göra
              detta. Långsiktigt är det allra bäst om vi har ett gemensamt EG-regelverk.
              Hur sker dessa förändringar? De sker väldigt sällan genom att
              alla länder genomför förändringarna samtidigt. De sker oftast
              genom att några länder går före. Det var det som var poängen med
              den ansökan som den förra regeringen lämnade in, att Sverige kanske
              tillsammans med Holland eller Finland skulle få bli försöksland
              och utvärdera teknik, kostnader och acceptans och på det viset
              vinna erfarenheter som sedan kunde ligga till grund för ett gemensamt
              EU-beslut.
            </seg>
            <seg n="5e218181">
              Det är få andra saker inom det här området som sker utan att
              man provar det innan. Man kan titta på många andra trafiksäkerhetsåtgärder
              där vissa länder går före. Sverige har goda förutsättningar för
              det. Jag beklagar djupt att ni inte vill gå i spetsen och göra
              detta för persontrafiken.
            </seg>
            <seg n="27ab30c7">
              Har yrkestrafiken en peak natten mellan fredag och lördag eller
              mellan lördag och söndag? Det är då vi har flest rattfyllerier.
              Det är då flest människor omkommer eller kommer till skada. Det
              är inte yrkestrafikens fel. Visst finns det problem där också,
              men det är persontrafiken som är den största olycksrisken per
              personkilometer räknat.
            </seg>
          </u>
          <note type="speaker" n="4b1d35df">
            Anf. 169 Statsrådet ÅSA TORSTENSSON (c) replik:
          </note>
          <u who="åsa_torstensson_minister_2006" xml:id="i-f781837a9905d18b-1" n="6a2e2f83" next="i-a9205ada8d373936-1">
            <seg n="f9f19e96">
              Fru talman! Jo, jag svarade på Karin Svensson Smiths fråga om
              egenansvar. Om vi skärper körkortsutbildningen på ett sätt som
              den tidigare regeringen inte valt att göra, om vi skapar mycket
              tydligare riskutbildning har det naturligtvis en inverkan på de
              unga förare som Karin Svensson Smith beskriver som de mest riskbenägna.
              Det är därför som vi har vidgat utbildningen.
            </seg>
            <seg n="ad1d0105">
              En stor del av rattfylleristerna är återfallsrattfyllerister.
              Vi kommer med en proposition för att rikta in oss på den gruppen.
            </seg>
            <seg n="8689fbe2">
              Ett område där andra länder, till exempel Finland och Nederländerna,
              har tagit initiativ är just frågan om återfallsrattfyllerister.
              Man har i princip samma förslag om alkolås för återfallsrattfyllerister
              som jag snart kommer att lämna en proposition till riksdagen om.
            </seg>
            <seg n="21ee022a">
              För övrigt vet jag att Karin Svensson Smith hänvisar till den
              tidigare regeringens initiativ, att skicka brev till kommissionen.
              Ja, skicka brev kan vi nog göra lite till mans, men vad kom det
              ut av det arbetet? Det är lätt att ta till stora ord när man har
              lyckats få i väg ett brev, men det hände ju inte någonting. Kommissionen
              agerade inte, eller hanterade detta, på något sätt.
            </seg>
            <seg n="e38aff96">
              Jag ser och hör problematiken i EU-medlemsstaterna vad gäller
              att lyfta upp frågan om ett gemensamt obligatorium för alkolås.
              Jag arbetar mycket konsekvent med det, och vi återkommer till
              detta under våren i samtal med kommissionären.
            </seg>
          </u>
          <note n="de382d4f">
            Anf. 170 MARIE NORDÉN (s) replik:
          </note>
          <u who="åsa_torstensson_minister_2006" xml:id="i-a9205ada8d373936-1" n="6a2e2f83" prev="i-f781837a9905d18b-1">
            <seg n="b34722b7">
              Fru talman! Det var ett raljerande från statsrådets sida. Så
              kan man göra, stå och raljera utan att visa på resultat. Man har
              sänkt ambitionsnivån, och det är inte bara vi som säger det utan
              även människor utanför kammaren som jobbar med dessa frågor.
            </seg>
            <seg n="9343a706">
              Jag vill fråga vad regeringen tänker göra åt problemet med trimning.
              Det är allvarligt att så många mopeder går för fort. Vi har en
              förfrågan, en vädjan, från Rikspolisstyrelsen om att få ett bättre
              instrument så att de kan jobba med dessa frågor. Det är lite väl
              mycket att säga till den ensamstående mamman att hon ska köra
              sin 15-åriga killes moped varje vecka, kolla om den är trimmad
              och ha koll på det. Jag tycker att vi ska hitta regler som fungerar.
            </seg>
            <seg n="bd74f90e">
              Vi har kvar moppeåldern även om vi höjer åldersgränsen för klass
              I-mopederna. Det fanns en tid, när jag var tonåring, då klass
              II var det som var moppen. De grabbar som körde moppe då körde
              just klass II, och det fungerade jättebra. Moppeåldern kan alltså
              leva kvar. Vi vill inte förvägra någon i 15-årsåldern, varken
              tjejer eller killar, att köra moppe.
            </seg>
            <seg n="306ba5f6">
              Vi måste dock ta den olycksutveckling som vi ser på allvar. Vi
              måste lyssna på dem som kan något om 15-åringars mognad, de som
              forskar inom området. Jag tycker att vi ska lyssna på dem, inte
              vifta bort dem. Vi vet att ju yngre man är som nybörjare på ett
              fordon desto högre är olycksrisken. Varje olycka är en olycka
              för mycket.
            </seg>
            <seg n="d054e1cf">
              Varför väljer man att vara ett av de länder som begär ett undantag
              från EU-direktivet? Varför vill man att Sverige ska vara i gärdsgårdsligan
              när det gäller den här frågan? Det undrar jag.
            </seg>
          </u>
          <note type="speaker" n="37fe8782">
            Anf. 171 Statsrådet ÅSA TORSTENSSON (c) replik:
          </note>
          <u who="åsa_torstensson_minister_2006" xml:id="i-f781837a9905d18b-2" n="6a2e2f83" next="i-a9205ada8d373936-2">
            <seg n="54b41bb6">
              Fru talman! Det skulle vara intressant att höra vad det är för
              ambitionsnivå Marie Nordén har när det gäller alkolås i Sverige.
              Ett brev till kommissionen är vad Socialdemokraterna i så fall
              lyckats åstadkomma. Är det något att vara stolt över?
            </seg>
            <seg n="8ab9bcc3">
              Beträffande det arbete som ligger på bordet skulle jag vilja
              referera till Sten Bergheden igen. Jag tror att han beskriver
              situationen ganska tydligt. När Socialdemokraterna hade möjlighet
              att, mycket tidigare, lyfta fram trafiksäkerhetsfrågorna gällande
              moped valde de att skjuta dessa framför sig gång på gång. Jag
              tror därför att Marie Nordén ska vara lite återhållsam i sin kritik.
              Det kan lätt slå tillbaka.
            </seg>
            <seg n="d54a1180">
              Jag ska vara oerhört tydlig: Jag viftar inte bort några dödsolyckor.
              Jag viftar inte bort något trafiksäkerhetsarbete. Det är därför
              vi har ett betänkande på bordet som stärker trafiksäkerhetsarbetet
              syftet är att minska antalet dödsolyckor med moped. Det är oerhört
              viktigt att vi konsekvent arbetar med detta.
            </seg>
            <seg n="d6b6bc7e">
              Som jag sade är det ett pågående arbete, och det är en balansgång
              från min, regeringens, majoritetens sida för att hitta tuffare
              regler samtidigt som jag bejakar ungdomars rörlighet. Jag tror
              att även Marie Nordén vet att EU-mopederna nu tar över mopedkörningen
              och att det är färre och färre som köper moped klass II.
            </seg>
          </u>
          <note n="b79dd2c7">
            Anf. 172 MARIE NORDÉN (s) replik:
          </note>
          <u who="åsa_torstensson_minister_2006" xml:id="i-a9205ada8d373936-2" n="6a2e2f83" prev="i-f781837a9905d18b-2">
            <seg n="77b4f1a8">
              Fru talman! Moped klass II försvinner för att vi säger till våra
              15-åringar att i stället köra ett snabbare fordon. Vi har möjlighet
              att styra det genom att säga att de inte är mogna att köra ett
              fordon som är så snabbt som moped klass I är. Det är vi som avgör
              vilken utveckling vi vill se.
            </seg>
            <seg n="f88bdecf">
              Jag menar att ministern viftar bort den samlade expertisen när
              det gäller just 15-åringars mognad och när man ska sätta sig i
              ett fordon som går så fort som 45 kilometer i timmen. Den expertisen
              viftar ministern bort. Jag säger inte att ministern viftar bort
              dödsolyckor eller andra olyckor. Jag tror att vi alla är överens
              om att vi vill hitta ett sätt att minska olyckorna, att det ska
              ske så få olyckor som möjligt.
            </seg>
            <seg n="9ca40cfe">
              Det känns inte tillfredsställande att vi nu kommer att tillhöra
              de länder som säger att man vill ha en lägre åldersgräns för moped
              klass I, att vi ska ha ett undantag. När vi bestämmer oss för
              det bestämmer vi oss samtidigt för att inte vara ledande i trafiksäkerhetsarbetet.
              Jag tycker att vi sänkte ambitionsnivån när vi bestämde oss för
              att vi inte ville driva frågan om att få alkolås i privatbilar.
              Jag var på den konferens i Tylösand där Åsa Torstensson meddelade
              detta. Sedan var jag på ett seminarium om alkolås där bilden av
              Åsa Torstensson som trafiksäkerhetsminister innebar ett stort
              bakslag. Det var summan av ministerns insats på den trafiksäkerhetskonferensen.
            </seg>
            <seg n="24015d95">
              Vi gör ett vägval när vi säger att vi vill tillhöra dem med lägre
              ambition i trafiksäkerhetsarbetet just när det gäller mopeder
              för unga och barn. 15-åringar är barn, och där måste vi ta ett
              ansvar.
            </seg>
          </u>
          <note type="speaker" n="da752601">
            Anf. 173 Statsrådet ÅSA TORSTENSSON (c) replik:
          </note>
          <u who="åsa_torstensson_minister_2006" xml:id="i-48f52edab11b4a18-14" n="6a2e2f83">
            <seg n="af2d95d2">
              Fru talman! Nej, jag viftar inte bort expertisen. Jag beskrev
              den balansgång jag har att hantera utifrån expertisens underlag,
              som säger att det vid varje åldersnivå har skett en förändring.
              När det gäller kopplingen till EU-direktivet har vi möjlighet
              att fatta beslut utifrån en 14-årsgräns och uppåt. Det är alltså
              inget extremt annorlunda beslut vi nu fattar, trots den beskrivning
              Marie Nordén ger.
            </seg>
            <seg n="14de6b1e">
              Jag tar gärna debatten om alkolås och Marie Nordéns ambitionsnivå,
              att skicka ett brev till kommissionen. Vad hände efter det? Det
              hände ingenting. Ni drev inte på någonting. Det blev inga effekter
              av det. Retorik är bra, men det är också bra om man ärligt erkänner
              att det inte hände någonting när man bara skickade ett brev.
            </seg>
          </u>
          <note n="061c3267">
            Överläggningen var härmed avslutad.
          </note>
          <note n="715c2a24">
            15 § Riksdagsordningsfrågor m.m. och Riksdagens arbetsformer,
            m.m.
          </note>
          <note n="55d94926">
            Föredrogs
          </note>
          <note type="speaker" n="222ae9c3">
            Anf. 174 MARIANNE BERG (v):
          </note>
          <note n="37e3d64e">
            Fru talman! Jag ska i mitt anförande belysa betänkande KU15,
            Riksdagens arbetsformer m.m. Jag vill lyfta fram jämställdhetspolitiken,
            riksdagsledamöternas bisysslor och arvoden samt statsrådens och
            riksdagsledamöternas ersättningar efter fullgjort uppdrag. I betänkandet
            har Vänsterpartiet tre särskilda yttranden och två reservationer.
          </note>
          <u who="marianne_berg_455b30" xml:id="i-b2680712229863bc-0" n="746157d9">
            <seg n="8734d553">
              Det övergripande målet för svensk jämställdhetspolitik är att
              kvinnor och män ska ha samma makt att forma samhället och sina
              egna liv. Det är en självklarhet för många av oss, men det är
              trist att inte alla anser att det är just en självklarhet. Det
              finns enormt mycket att göra inom detta område. Vi som sitter
              här i denna riksdag måste på allvar ta till oss verkligheten,
              inte blunda för den eller titta bort. Det är dags att alla öppnar
              sina ögon och klart och tydligt ser och tar till sig verkligheten
              och arbetar för att ojämlikheten mellan könen blir utgångspunkten
              för politikens utformning.
            </seg>
            <seg n="8af96625">
              Syftet med jämställdhetspolitiken måste vara att genomföra reformer
              som förändrar maktförhållanden mellan könen. Alla vi som inte
              blundar vet att ojämlikheten mellan könen finns både i det offentliga
              livet, till exempel inom arbetslivet, där det tydligast märks
              när det gäller lönesättning, och i privatlivet när det gäller
              till exempel uttag av föräldraförsäkring eller mäns våld mot kvinnor.
              Kvinnors verklighet skiljer sig ofta från mäns verklighet, och
              detta måste politiken ta hänsyn till.
            </seg>
            <seg n="c84b6464">
              Hur sker då arbetet här i riksdagen? Jo, samtliga utskott förutom
              arbetsmarknadsutskottet saknar formella förutsättningar för att
              behandla jämställdhetsfrågor inom sina sakområden. Detta är illa,
              mycket illa vill jag säga. Vänsterpartiet vill därför att alla
              utskott ska ha en plattform för att kunna föra upp jämställdhetspolitiska
              frågor inom sina sakområden. Vi är förtroendevalda, och det är
              dags att vi i alla lägen representerar alla som bor i detta land,
              det vill säga både män och kvinnor.
            </seg>
            <seg n="8426d9d9">
              Ett led i arbetet är att i våra utskott få en formell plattform
              för att föra upp jämställdhetsfrågor inom respektive sakområde.
              För att kunna kvalitetssäkra detta jämställdhetsarbete i samtliga
              utskott och för att tydliggöra att detta arbete inte kan väljas
              bort anser Vänsterpartiet att det även behövs en kontrollfunktion
              för riksdagens jämställdhetsarbete.
            </seg>
            <seg n="884759a4">
              Summa summarum: För det första vill Vänsterpartiet att riksdagen
              ger i uppdrag till riksdagsstyrelsen att pröva vilka åtgärder
              som är nödvändiga för att riksdagens samtliga utskott ska få en
              formell plattform för att föra upp jämställdhetsarbetet. För det
              andra vill Vänsterpartiet att riksdagsstyrelsen utreder på vilket
              sätt en jämställdhetsrevision av riksdagens utskottsarbete på
              bästa sätt kan genomföras.
            </seg>
            <seg n="661b51ea">
              Vi har inte fått gehör för detta, vilket jag tycker är sorgligt
              och under all kritik. Jämställdhetspolitikens uppgift är att synliggöra
              de olika maktrollerna i vårt samhälle och i privatlivet. Kan vi
              inte i denna församling se till att vårt arbete organiseras så
              att jämställdhetsfrågorna behandlas inom varje sakområde, då tycker
              jag verkligen att vi visar att detta inte är ett viktigt område.
            </seg>
            <seg n="e36d51ba">
              Det är som jag sade sorgligt och också bedrövligt att många i
              denna kammare blundar för ojämlikheten mellan könen, som existerar
              dagligen i samhället i arbetslivet och i privatlivet.
            </seg>
            <seg n="b38cbf4a">
              Fru talman! Riksdagsledamöternas arvoden har höjts från 30 300
              kronor till i dag 54 500 kronor under loppet av elva år. Det är
              nästan 25 000 kronor. Ingen dålig utveckling, vill jag säga.
            </seg>
            <seg n="62c21641">
              Nivån på arvodena diskuteras i olika sammanhang i medierna och
              bland allmänheten. Det finns de som anser att våra arvoden ska
              vara höga för att det ska minska risken för att vissa ledamöter
              skulle avstå från att kandidera på grund av det skulle innebära
              en inkomstminskning. Det argumentet tycker jag är väldigt löst.
              Det är väl inte om jag får mer i plånboken som ska avgöra om jag
              vill kandidera till ett förtroendeuppdrag eller ej? Det bör väl
              i rimlighetens namn vara att jag vill förändra samhället till
              i mitt tycke det bättre och föra fram mitt partis politik, eller
              hur? Jag ska väl representera dem som valt mig och gett mig förtroendet?
              Det är i alla fall därför jag är här.
            </seg>
            <seg n="d2c14b4b">
              I internationell jämförelse är de svenska riksdagsledamöternas
              arvoden inte speciellt höga. Men för Vänsterpartiet handlar det
              inte om pengar i börsen, utan om vår trovärdighet. Jämfört med
              de flesta inom väljarkåren har vi riksdagsledamöter mycket höga
              ersättningar, vilket riskerar att skapa en förtroendeklyfta mellan
              folkvalda ledamöter och de människor vi representerar.
            </seg>
            <seg n="80fbc17a">
              Vänsterpartiet menar att vårt arvode är för högt satt. En ökning
              med nästan 25 000 kronor under en elvaårsperiod är inte illa!
              Hur många löntagare har haft en sådan löneutveckling? Inte lär
              det vara många.
            </seg>
            <seg n="09910095">
              Vänsterpartiet anser att arvodet bör knytas till prisbasbeloppet,
              vilket år 2009 är 42 800 kronor. Vi tror att det underlättar ett
              gott förtroende mellan folket och de folkvalda.
            </seg>
            <seg n="21f6ac3c">
              Till våra arvoden kommer också en del extraersättningar. Det
              kan handla om när vi får ett arbete i en offentlig utredning.
              Det kan handla om arbete som andre vice talman eller utskottsordförande.
              Vänsterpartiet anser inte att det ska utgå extra ersättningar.
              Allt arbete som sker inom förtroendeuppdraget är ju riksdagsarbete,
              och det ska det inte ges några extra ersättningar för. Vänsterpartiet
              anser att extra ersättningar för uppdrag knutna till riksdagsarbetet
              bör avskaffas.
            </seg>
            <seg n="9c3686f9">
              De ledamöter och partier som talar för att dessa ersättningar
              ska vara kvar brukar ha som argument att det tar enormt mycket
              tid och att det är otroligt mycket att göra. Ja, så är det naturligtvis.
              Men vore det då inte rimligt att vi inom partierna fördelade vårt
              arbete så att de ledamöter som har dessa uppdrag avlastades i
              motsvarande mån? Det är väl bättre att kunna sköta sitt uppdrag,
              sina väljarkontakter och så vidare på ett bra sätt och i ett förhållandevis
              lugnt arbetstempo än att stressa på för att få mer pengar i plånboken?
              Avlasta varandra! Det är en betydligt bättre lösning än att ge
              extra ersättningar för arbete som helt naturligt bör ingå i förtroendeuppdraget.
            </seg>
            <seg n="c0046556">
              Fru talman! Vi har som sagt bra arvoden för våra förtroendeuppdrag
              som riksdagsman eller riksdagskvinna. Vårt uppdrag gäller under
              alla årets dagar och under alla dygnets timmar. Trots detta är
              det en stor del av ledamöterna som har bisysslor. Många av dessa
              bisysslor är också arvoderade. Det finns ledamöter som utnyttjar
              sitt förtroendeuppdrag och till exempel sitter i olika styrelser
              bankstyrelser, bolagsstyrelser, nämnder. Det finns också ledamöter
              som under uppdraget som förtroendevald förvärvsarbetar. Andra
              kan ha tagit på sig väldigt tidskrävande kommunala eller regionala
              uppdrag. Inkomsterna för bisysslorna varierar. Men visst finns
              det ledamöter som förutom sitt arvode för sitt förtroendeuppdrag
              inkasserar en inkomst från bisysslor som kan ligga runt en miljon
              kronor per år. Jag anser inte detta vara försvarbart, fru talman.
            </seg>
            <seg n="6d118d8b">
              I valet tillsätter medborgarna i riket personer de tror på och
              hoppas ska kunna representera deras åsikter och intressen. Vänsterpartiet
              anser att detta är ett förtroende som ska brukas på det mest ansvarsfulla
              sätt. De flesta riksdagsledamöter uppfattar säkert sitt uppdrag
              som just så viktigt och ansvarsfullt som Vänsterpartiet anser
              att det är. Men det finns naturligtvis undantag.
            </seg>
            <seg n="84239ccd">
              Fru talman! Enligt Vänsterpartiets bedömning är det inte möjligt
              att utföra sitt uppdrag som riksdagsledamot på ett tillfredsställande
              sätt om man samtidigt sitter med i olika styrelser. Det finns
              allt från ledamöter med några få uppdrag till ledamöter som har
              över 20 uppdrag utöver sitt förtroendeuppdrag. Är det rimligt?
              Nej, jag anser inte det. Kan det förekomma jävssituationer? Ja,
              naturligtvis, beroende på i vilka styrelser och bolag riksdagsledamoten
              sitter. Det finns också riksdagsledamöter som samtidigt med sitt
              förtroendeuppdrag förvärvsarbetar eller innehar tunga politiska
              poster på kommunal eller regional nivå. Är det rimligt? Nej, jag
              anser inte det. Är det rimligt ur demokratisynpunkt? Nej, jag
              anser inte det.
            </seg>
            <seg n="04a41929">
              I dag saknas tydligt regelverk i frågan. Det är upp till varje
              parti att utforma sina egna regler för hur det ska se ut. Vänsterpartiet
              vill att en utredning tillsätts för att ta fram förslag till ett
              tydligt regelverk för ledamöters möjlighet att acceptera bisysslor
              under den period de är ledamöter i Sveriges riksdag. Om inte vi
              kan utforma ett tydligt regelverk får vi nog också acceptera att
              många människors politikerförakt bara ökar.
            </seg>
            <seg n="d6455ba1">
              Det är inte trovärdigt att under ett så enormt och viktigt uppdrag
              som riksdagsledamot ha en massa tidskrävande bisysslor omkring
              sig som också vid sidan av arvodet kan inbringa höga ekonomiska
              ersättningar. Detta agerande från vissa ledamöter i denna riksdag
              stärker inte förtroendet för oss politiker. Det är verkligen dags
              att se över detta. Sorgligt nog har Vänsterpartiet inte fått stöd
              för motionen om riksdagsledamöternas bisysslor, men jag kan lova
              att vi ska återkomma igen och igen tills vi har en lag som tydligt
              reglerar ledamöternas möjlighet att acceptera bisysslor.
            </seg>
            <seg n="85647793">
              Fru talman! I dag har vi också ersättningssystem som är mycket
              generösa. Vi har också mycket generösa ersättningssystem för riksdagsledamöter
              och statsråd som har fullgjort sitt uppdrag. Ersättningarna efter
              avslutat förtroendeuppdrag är i stort behov av en översyn, anser
              vi i Vänsterpartiet. Är det rimligt att personer ska kunna få
              ersättningar år efter år efter det att uppdraget är slutfört.
              Nej, Vänsterpartiet anser inte det.
            </seg>
            <seg n="f6848dbc">
              Även här krävs en översyn av regelverket som reglerar statsrådens
              och riksdagsledamöternas ekonomiska ersättningar. Att man fixar
              och tricksar med de ersättningar som kan fås efter fullgjort uppdrag
              är förödande för demokratin. Att både åtnjuta ersättning och samtidigt
              arbeta och få en lön som sedan till exempel kan placeras i bolag
              är inte direkt något positivt. Detta medför ett undergrävande
              av förtroendet hos folket och en påspädning av det politikerförakt
              som redan finns på grund av vissa politikers agerande.
            </seg>
            <seg n="8c942d62">
              Vänsterpartiet vill ha en parlamentariskt tillsatt utredning
              med uppgiften att lägga fram förslag om hur riksdagen ytterligare
              kan förtydliga och skärpa reglerna för ersättningar så att riskerna
              för att ledamöter och statsråd ska överutnyttja de olika ersättningar
              som i dag finns minimeras. Som det ser ut i dag finns det kryphål.
              De måste täppas till. Svenska folket måste kunna känna förtroende
              och respekt för de folkvalda, inte förakt.
            </seg>
          </u>
          <note n="486dc46d">
            Fru talman! Jag yrkar härmed bifall till reservation 3.
          </note>
          <note type="speaker" n="edd6a44a">
            Anf. 175 MIKAEL JOHANSSON (mp):
          </note>
          <u who="mikael_johansson_59a1c4" xml:id="i-4b6c76559b11d0e8-0" n="41b8360e">
            <seg n="4d98dd37">
              Fru talman! Jag vill börja med att yrka bifall till reservation
              4 av Miljöpartiet de gröna avseende tidskarantän för statsråd.
              Självfallet står jag bakom också reservation 2 av oss gröna, men
              för tids vinning avstår jag från att yrka bifall till den.
            </seg>
            <seg n="ced2d957">
              Inledningsvis vill jag nämna några saker som ändras med dagens
              beslut. Det är bland annat att vi ledamöter kommer att kunna bidra
              till att spara på den enorma pappersmängd som hanteras innanför
              riksdagens väggar då vi slipper få alla propositioner, skrivelser,
              framställningar och redogörelser utdelade till oss i deras helhet.
              Att det räcker med att dessa sprids till ledamöter i det utskott
              som ska behandla ärendet torde leda till att pappersförbrukningen
              kommer att minska, och det är bra för miljön.
            </seg>
            <seg n="f60a2813">
              Något annat som den moderata motionären Margareta Cederfelt tycker
              vore bra för miljön, och då handlar det om debattklimatet, är
              om ledamöterna här i kammaren satt annorlunda. Hon anser att placeringen
              av oss ledamöter efter i första hand valkretsindelningen, med
              Helsingforss kommun till vänster och Norrbottens län till höger,
              är ur flera perspektiv ålderdomlig och motverkar en livlig och
              aktiv debatt.
            </seg>
            <seg n="359590b2">
              Hur den nuvarande placeringen har påverkat dagens debatt i detta
              ärende kan jag inte riktigt förstå. Vad skulle vara annorlunda
              om vi satt efter till exempel partitillhörighet? Vad är det som
              saknas här och nu?
            </seg>
            <seg n="a5e4d242">
              Vad gäller ledamöternas placering i kammaren konstaterar utskottet
              att det som regel numera alltid råder fri sittning under kammarsammanträdena.
              Endast vid voteringar ska ledamöterna sitta på sina respektive
              platser, vilket skedde tidigare här i dag kl. 16. Det står med
              andra ord redan i dag ledamöterna fritt att under debatter och
              frågestunder gruppera sig till exempel partivis. Vilket skulle
              skälet vara till att ändra på detta?
            </seg>
            <seg n="122e91e1">
              Fru talman! Något annat som också kan räknas som en miljöfråga
              är den psykiska miljön. I det här fallet gäller det politisk mobbning.
              En annan motionär pekar på att viljan att övertyga om andras opålitlighet
              och sin egen förträfflighet i debatten kan övergå till ren mobbning.
              Att detta kan skada respekten för de folkvalda liksom att det
              kan innebära arbetsmiljöproblem är uppenbart enligt motionären.
            </seg>
            <seg n="4e64f7d9">
              Utskottet uttrycker sitt ställningstagande på ett balanserat
              och tydligt sätt när vi säger: Ett demokratiskt samtal förutsätter
              att det i grunden finns en ömsesidig respekt mellan dem som deltar
              i samtalet. Samtidigt som debatterna i kammaren fyller en viktig
              funktion i att tydliggöra olika politiska alternativ och ge möjlighet
              till kritik bör de således präglas av saklighet och ett korrekt
              bemötande. Skulle en debatt urarta till någon form av mobbning
              med inslag av otillbörliga uttryck och personliga förolämpningar
              har talmannen befogenhet att ingripa. Utskottet anser i likhet
              med tidigare ställningstagande att denna befogenhet är tillfyllest
              och avstyrker motionen.
            </seg>
            <seg n="a6887676">
              Fru talman! Mobbning är knepigt. I vilken form förekommer den,
              i vilka sammanhang, och finns det utrymme för missuppfattningar?
              Att talmannen skulle ta ifrån mig ordet är väl alldeles uppenbart
              om jag använde följande obscena gest mot en motdebattör, men vad
              skulle talmannen göra om jag i stället dolde gesten på ett mer
              sofistikerat sätt där det inte går att utesluta att jag faktiskt
              bara håller upp utskottets betänkande på ett naturligt sätt och
              läser innantill?
            </seg>
            <seg n="c85826a3">
              Det är inte helt lätt för en talman att avgöra vad som är rätt.
              Karantän kan kanske vara en metod vid olämpligt uppförande eller
              när allmänhetens förtroende kan rubbas av ett alltför snabbt sidbyte.
            </seg>
            <seg n="4c6db539">
              Så här sade Carl B Hamilton, Folkpartiet, i ett pressmeddelande
              2007 med anledning av tidigare statsminister Göran Perssons nya
              jobb på PR-byrån JKL som seniorkonsult. Jag citerar väl valda
              stycken:
            </seg>
            <seg n="37e3a4e8">
              Statsråd bör sitta i jobbkarantän med statlig lön under tiden
              innan de tillträder ett nytt jobb som t ex lobbyist eller pr-konsult.
              Sex månader har i andra länder bedömts som en lämplig normaltid.
              Maximal tid kan vara ett år, men då kanske karantänen kan avgränsas
              till sådana ärenden som statsrådet hade närmare beröring med,
              eller inflytande över. Sådana här bestämmelser finns i såväl Norge
              som Frankrike. I Storbritannien är systemet med karantän mera
              flexibelt, men förefaller inte vara särskilt tillåtande.
            </seg>
            <seg n="9961c872">
              I Sverige finns inte karantänsregler för andra än de som lämnar
              riksbankens direktion. Det svenska systemet med brist på rättslig
              reglering och frånvaro av karantänsbestämmelser återspeglar den
              gamla vanliga naiviteten och vänskapskletigheten inför risken
              för otillbörlig användning av ekonomisk och annan insiderkunskap
              om politiska och förvaltningsmässiga förhållanden och beslut.
              Karantänsregler bör införas i Sverige både för statstjänstemän
              och för statsråd.
            </seg>
            <seg n="05dcdb58">
              Efter det senaste exemplet med Ulrica Schenström, före detta
              statssekreterare till nuvarande statsministern Fredrik Reinfeldt
              som pekas ut som lobbyist för en gasledning i regi av företaget
              Nord Stream, hävdar återigen folkpartisten Carl B Hamilton att
              det behövs karantänsregler för personer med viktiga politiska
              ämbeten. Jag kan bara meddela att han är välkommen att rösta på
              Miljöpartiets reservation, som syftar till att sådana regler ska
              införas i Sverige.
            </seg>
            <seg n="3d811544">
              Fru talman! Jag vill avsluta med början, nämligen öppnandet av
              riksmötena. Där vill bland andra Moderaternas Andreas Norlén att
              Karl XI:s drabanter ska bidra till att förhöja stämningen.
            </seg>
            <seg n="9739a38c">
              Av motionen framgår att dessa drabanter en gång i historien var
              ett elitförband vars främsta uppgift var att omge och skydda kungen
              i strid typ livvakter, alltså. Den typen av verksamhet sköts i
              dag av en helt annan sorts livvakter. De finns ju redan med vid
              öppnandet, så det borde väl räcka med det.
            </seg>
            <seg n="969ae97c">
              Möjligtvis, fru talman, kan det vara ett sätt att bättra på historiekunskaperna
              hos dagens unga i och med att de får inblick i vilken klädsel
              man hade i form av drabantdräkt bestående av livrock och byxor
              i sämskat skinn, trekantig hatt, bröstharnesk med tillhörande
              kraghandskar och svarta kragstövlar samt sporrar och, inte att
              förglömma, kartuschlådan samt dåtidens alternativ till vapen,
              nämligen värjan.
            </seg>
            <seg n="c0256f36">
              På vilket sätt detta inslag skulle vara en stämningshöjare, fru
              talman, framgår inte riktigt av motionen. Själv har jag svårt
              att se detta taktfasta trampljud och dessa höga knäuppdragningar
              från drabanterna som något annat än ett passande inslag i Monty
              Pythons The Ministry of Silly Walks.
            </seg>
          </u>
          <note type="speaker" n="9141b6b6">
            Anf. 176 BJÖRN LEIVIK (m):
          </note>
          <u who="bjorn_leivik_e11682" xml:id="i-89087f5fdf6af6b8-0" n="c2a17764">
            <seg n="30fcff46">
              Fru talman! Det är alltid lika trevligt att lyssna till Mikael
              Johanssons inlägg. De förhöjer stämningen.
            </seg>
            <seg n="f1f72a54">
              Fru talman! Jag ska göra några reflexioner över betänkandet KU15.
              Det verkar som att riksdagens arbetsformer intresserar många ledamöter
              därav 85 stycken motioner. Ett trettiotal är återkommande. Vi
              har hört från Marianne att de kommer att återkomma ytterligare
              någon gång nästa år med samma motioner, och det är väl trevligt.
              Många har som sagts behandlats tidigare, och då utan bifall. De
              avstyrks även denna gång genom en förenklad behandling.
            </seg>
            <seg n="93524fe7">
              I motionsfloden finns många intressanta förslag, till exempel
              distansvotering. Men enligt regeringsformen ska riksmötet hållas
              här i Helsingfors. En ändring skulle således kräva en grundlagsändring.
            </seg>
            <seg n="9a764c60">
              Flera motionärer vill ha en förlängning av motionstiden. Men
              utskottet konstaterar att Riksdagskommittén behandlade frågan
              i slutet av förra mandatperioden och fann att nuvarande ordning
              var att föredra.
            </seg>
            <seg n="c52a848e">
              Visst hade det varit trevligt, Mikael, att ha Karl XI:s drabanter
              vid riksmötets öppnande. Men å andra sidan är detta en fråga för
              talmannen och de vice talmännen att besluta om.
            </seg>
            <seg n="fe2a3ff9">
              Lobbning är en företeelse som vi har fått vänja oss vid. Ibland
              kan vi ha stor nytta av den information som förmedlas. Samtidigt
              måste vi vara kritiska och undersöka vem eller vilka som står
              som avsändare. Utskottet har vid flera tillfällen behandlat motioner
              om lobbning och har bland annat med hänvisning till Demokratiutredningen
              avstyrkt förslaget om ackreditering.
            </seg>
            <seg n="50f40364">
              Ersättningar av olika slag till ledamöter och före detta statsråd
              har föranlett ett antal motionärer att begära utredningar eller
              direkta förändringar. Ett antal fall har uppmärksammats där garantitagare
              har kringgått reglerna för minskning av inkomstgarantin genom
              att inte ta ut lön för arbete. En översyn har nyligen genomförts
              som resulterade i en jämkningsregel som förhindrar situationer
              som denna.
            </seg>
            <seg n="57760600">
              När det gäller inkomstgarantin och jobbskatteavdraget pågår diskussioner
              om särskiljande. I avvaktan på resultatet av dessa diskussioner
              väljer utskottet att avstyrka motionen i detta ärende.
            </seg>
          </u>
          <note n="1b1fcb41">
            Fru talman! Avslutningsvis yrkar jag bifall till utskottets förslag
            i betänkandet.
          </note>
          <note type="speaker" n="376d9d4e">
            Anf. 177 WILLEMO CARLSSON (m):
          </note>
          <note n="89f216f7">
            Fru talman! Låt mig inledningsvis yrka bifall till förslagen
            i KU:s betänkande nr 14 och 15 samt yrka avslag på samtliga reservationer.
          </note>
          <u who="unknown" xml:id="i-c167d4ad05dbdd16-0" n="4f089bd6">
            <seg n="b90e8a7a">
              När det gäller betänkandet om riksdagsordningsfrågor med mera
              kan det bäst beskrivas som att det varit ett rörigt lapptäcke,
              om uttrycket tillåts. Detta var verkligen i behov av den översyn
              som riksdagsförvaltningen har genomfört.
            </seg>
            <seg n="40963dcf">
              Andra förändringar är att vi har rätt att motionera på alla skrivelser
              och redogörelser och att försöket med sommarinterpellationer permanentas.
            </seg>
            <seg n="73fd90af">
              Den 1 april och det är inget aprilskämt, fru talman träder flera
              förändringar i kraft. Jag vill i detta anförande fokusera på några
              av dem. De passar nämligen som hand i handske med det arbete som
              pågår inom riksdagsförvaltningen.
            </seg>
            <seg n="69aec4a4">
              På riksdagsstyrelsens uppdrag utvecklas ett miljöledningssystem
              för riksdagsförvaltningens verksamhet. Det handlar om att erhålla
              och behålla certifiering enligt standarden ISO 14001.
            </seg>
            <seg n="e5a1e5c8">
              Av miljöpolicyn framgår att riksdagsförvaltningen ska vara ett
              föredöme inom miljöområdet genom att bland annat arbeta aktivt
              för att minimera miljöpåverkan vid pappersförbrukning, transporter,
              uppvärmning, elförbrukning och avfallshantering.
            </seg>
            <seg n="62744abf">
              Riksdagsförvaltningen ska genomföra sitt arbete i enlighet med
              gällande regler och andra krav inom miljöområdet.
            </seg>
            <seg n="4fb31a25">
              För att framställa nytt papper går det åt mycket energi vilket
              beroende av energikälla orsakar klimatpåverkan, övergödning och
              försurning. Därför har riksdagsförvaltningen låtit just pappersanvändningen
              vara en av de betydande miljöaspekterna.
            </seg>
            <seg n="257eff19">
              Som ledamoten Johansson berörde kommer beslutet i KU14 att handla
              om att elektronisk signatur på frågor och interpellationer blir
              möjligt. Propositioner och andra dokument kommer enbart att delas
              ut till utskottsledamöter. Motioner måste inte längre lämnas in
              i fyra exemplar.
            </seg>
            <seg n="a224b5ad">
              Fru talman! Nu kommer även vi riksdagsledamöter att aktivt delta
              i arbetet med att minska pappersförbrukningen. Med det har riksdagsförvaltningen
              kommit att bli det föredöme den har bestämt sig för att vara.
            </seg>
          </u>
          <note n="cdf7bb93">
            Nu har tjänstebeteckningar och titulaturer, tillsättningar och
            val konsekvensändrats till enhetliga förslag och rutiner.
          </note>
          <note type="speaker" n="562e77e0">
            Anf. 178 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-c7b81499c7df2a0c-2" n="96d0fc15">
            <seg n="eea96b73">
              Fru talman! All makt utgår från folket, och riksdagen är folkets
              främsta företrädare. Ungefär så inleds den svenska grundlagen.
              De orden förpliktar. Vi har folkets förtroende, och vi är ansvariga
              inför folket. Hur detta uppdrag förvaltas beror sedan på en rad
              omständigheter. En av dem är utformningen av riksdagens arbetsformer.
              Det är om detta som dagens debatt handlar.
            </seg>
            <seg n="747ebce2">
              Betänkandet vi diskuterar består av motioner från allmänna motionstiden
              85 stycken! Av detta stora antal att döma skulle man kunna tro
              att det här är en fråga som tilldrar sig ett mycket stort intresse
              från riksdagsledamöternas sida. Det är jättebra. Våra arbetsformer
              är i själva verket det som bär upp demokratin.
            </seg>
            <seg n="50cea069">
              Men det är tomt i kammaren. Talarlistan är kort; bara fem är
              anmälda. Det är nästan så att man nu får använda de där uttrycken
              som man raljerar med ibland: oss emellan sagt, talman. Så många
              andra finns det ju inte att adressera sin uppfattning till.
            </seg>
            <seg n="44e9a727">
              Jag tycker att detta är egendomligt. I själva verket tycker jag
              att den här frågan är så viktig att kammaren borde vara full.
              Det har framgått tydligt att vi har olika uppfattningar om den
              här saken när jag har lyssnat på exempelvis Marianne Bergs anförande.
              Om det kan jag säga att det säkert var många kloka tankar där,
              men jag höll i stort sett inte med om en enda. Men det är en helt
              annan sak.
            </seg>
            <seg n="ff614cbc">
              Jag har väckt några motioner i det här ärendet. De motioner som
              jag har väckt handlar om hur riksdagens ställning ska stärkas
              med betoning på riksdagsledamöternas ställning. Som jag ser på
              saken kan vi inte få en stark riksdag med mindre än att vi också
              har starka riksdagsledamöter.
            </seg>
            <seg n="49476106">
              De förslag som jag har lagt fram för kammaren har inspirerats
              av en rad forskningsrapporter på det här området. I en av de mer
              intressanta rapporterna, som för övrigt presenterades på DN Debatt
              för något år sedan, hade man gjort en jämförelse mellan hur allmänheten
              ser på riksdagen i dag och under en 20-årsperiod tillbaka. Resultatet
              var nedslående. Allmänheten såg på riksdagen i ett perspektiv
              som innebar att riksdagen bedömdes som allt mindre viktig i samhället.
            </seg>
            <seg n="e2901b3e">
              Det är inte enkelt att förklara varför det har blivit på det
              sättet, men min bedömning handlar om att det är grundlagens utformning
              tillsammans med en gradvis förskjutning i de organisatoriska strukturerna
              som har lett till den här, enligt min mening, ganska olyckliga
              situationen. Det är mot den bakgrunden som de här motionerna ska
              ses. De berör egentligen ett område, nämligen det ekonomiska området.
              Det handlar primärt om hur man ska betrakta och hantera det stöd
              som riksdagen i dag förser riksdagsledamöterna med.
            </seg>
            <seg n="a8d03729">
              Den nuvarande ordningen är sådan att det stöd som utgår för riksdagsledamöterna
              betalas till partigrupperna. Det är inget litet belopp vi pratar
              om. Det är inte ett belopp som man kan bortse ifrån. Under en
              mandatperiod handlar det om 1 miljard kronor. Det beloppet är
              tänkt att använda för att stärka oss riksdagsledamöter i vår situation
              och i vårt uppdrag. Att pengarna betalas till partierna och inte
              till ledamöterna gör att det inte finns någon garanti för att
              pengarna används på det sätt det är tänkt. Jag skulle snarare
              vilja drista mig till att kasta fram den något provocerande uppfattningen
              att det kan finnas en risk för att pengarna används på ett sätt
              som gagnar partierna och inte riksdagsledamöterna.
            </seg>
            <seg n="ebc8241f">
              Och ännu allvarligare är att det inte kan kontrolleras hur dessa
              pengar används. Vi har ingen sådan ordning i den svenska riksdagen
              att det finns självklara kontrollinstrument. Förklaringen ligger
              i att de här pengarna går rakt in i partiernas kassa, och partierna
              är skyddade av någon form av politisk sekretess.
            </seg>
            <seg n="528baa59">
              Jag tycker att detta är en ganska orimlig ordning. Jag tycker
              att skattebetalarna har ett berättigat krav att få reda på hur
              de medel som man de facto tillskjuter också används. Faktum är
              att i det avseendet är Sverige ånyo en outlier . I nästan alla
              andra länder finns det en författningsreglering av hur dessa pengar
              ska kontrolleras och användas. Det är bara i Schweiz, San Remo
              och Malta som man inte har en sådan reglering, förutom Sverige.
            </seg>
            <seg n="282942e4">
              Jag tycker att det är konstigt att Sverige även i detta avseende,
              precis som vi tidigare fick höra när det gällde karantänsbestämmelserna,
              befinner sig i en ganska tydlig extremsituation.
            </seg>
            <seg n="ca3d03a8">
              Det här går praktiskt att åstadkomma om man vill. Om man vill
              ha en redovisning kan man åstadkomma det ganska enkelt. Det gör
              man genom att man organisatoriskt skiljer riksdagsgrupperna från
              partikanslierna. Vissa partier, Vänstern och Socialdemokraterna,
              gör så redan i dag men inte de andra partierna. Med en sådan ordning
              skulle man få en tydligare uppdelning och därmed också enklare
              kunna kontrollera det.
            </seg>
            <seg n="9a513957">
              I en utredning där man undersökt de här bitarna pekade utredaren
              på att svårigheten att få en uppfattning om hur pengarna används
              handlar om att det inte finns en tydlig och distinkt gräns mellan
              riksdagsgruppen och partikansliet.
            </seg>
            <seg n="16f3a9ae">
              Fru talman! I Norge har man för övrigt ganska nyligen infört
              en ordning där riksdagsgrupperna organisatoriskt ska skiljas från
              partikanslierna och där man ska kunna få en tydlig redovisning
              av medelsanvändningen.
            </seg>
            <seg n="c39fdb19">
              Förutom denna organisatoriska förändring som jag föreslår i mina
              motioner har jag även föreslagit en annan sak som jag tycker har
              stark bäring på hur vi kan utföra vårt uppdrag. Det handlar om
              hur detta ekonomiska stöd betalas ut. Som jag tidigare sagt betalas
              det för närvarande ut till partierna. Även i detta avseende sticker
              Sverige ut på ett lätt dramatiskt sätt.
            </seg>
            <seg n="d385e485">
              Jag lät riksdagens utredningstjänst kontrollera hur det ekonomiska
              stödet betalas ut i OECD-länderna. Sverige stack ut. Sverige tillhör
              den lilla minoritet länder där hela stödet går in i partikassorna.
              I andra länder betalas stödet ut till ledamöterna direkt. Därför
              har jag förslagit att vi ska normalisera de svenska förhållandena
              till det som råder internationellt, det vill säga att vi omvandlar
              detta stöd till en ledamotspeng. Det är ett civiliserat sätt.
              Om vi riksdagsledamöter har förtroendet att ansvara för budgetar
              som handlar om många hundra miljarder kronor måtte vi väl också
              kunna ansvara för hur vi ska använda ett ledamotsstöd på det sätt
              som vi finner bäst.
            </seg>
            <seg n="747f59c8">
              Med en sådan ordning skulle man också kunna få en mycket större
              flexibilitet. Vi 349 som sitter här är inte skapta i samma form.
              Vi skiljer oss från varandra. Vi har olika behov och olika önskemål.
              Någon vill använda det här ledamotsnära stödet till att ha en
              person här i Helsingfors som hjälper till vid uppdraget. En annan
              vill ha en resursperson på hemmaplan. Någon vill ha hjälp med
              det administrativa, och andra vill ha hjälp med att finna information
              och göra analyser. Vi har alla olika uppfattningar. I andra parlament
              har man bejakat denna olikhet och låter ledamöterna själva bestämma,
              men så icke i Sverige. Därför har jag motionerat om att vi ska
              införa denna ledamotspeng.
            </seg>
            <seg n="86767ef1">
              Varför ser det ut på det här viset i Sverige? Varför är vi sådana
              outliers ? Jag tror mig veta svaret, eller åtminstone en del av
              svaret. Partierna eller partiernas främsta företrädare vill ha
              det på det här sättet. Det är bekvämt, och dessutom förfogar de
              som förfogar över pengarna också över makten. Därför vill man
              behålla de här pengarna, ty i politik är det ju makt som räknas.
            </seg>
            <seg n="8c362317">
              Fru talman! Den svenska riksdagens ställning är bedrövligt nog
              inte särskilt stark och inte heller särskilt självständig, men
              det går att ändra på, i varje fall delvis. Vi som sitter i den
              här kammaren kan ändra på det om vi vill. Det är vi som äger frågan,
              men dessvärre är inte så många intresserade, och det, fru talman,
              gör mig bedrövad.
            </seg>
          </u>
          <note type="speaker" n="3cf2ce86">
            Anf. 179 MARIANNE BERG (v) replik:
          </note>
          <u who="marianne_berg_455b30" xml:id="i-108197ba576415c2-0" n="746157d9">
            <seg n="963aeb06">
              Fru talman! Anne-Marie Pålsson började sitt anförande med att
              ta upp portalparagrafen i grundlagen. Hon sade att folkets förtroende
              måste förvaltas. Det håller jag med om.
            </seg>
            <seg n="15ca2059">
              Fru talman! Anne-Marie Pålsson nämnde inte någonting om ledamöters
              bisysslor till exempel, men hon nämnde att hon inte höll med mig
              i något. Därför har jag en del funderingar.
            </seg>
            <seg n="8acfa8df">
              Tycker inte du och ditt parti, Anne-Marie Pålsson, att det undergräver
              förtroendet för oss förtroendevalda om man, vid sidan av sitt
              förtroendeuppdrag, kan inneha en hel hög med olika poster i bankstyrelser,
              bolagsstyrelser och nämnder och dessutom förvärvsarbeta? För mig
              är det inte rimligt. Vi har ett förtroendeuppdrag som sträcker
              sig över 365 dagar, alla dagar, om året och 24 timmar om dygnet.
              Undergräver inte det förtroendet för oss folkvalda att ha 1020
              olika bisysslor i olika former och dessutom förvärvsarbeta? Anser
              inte Anne-Marie Pålsson det?
            </seg>
          </u>
          <note type="speaker" n="d1b75d6c">
            Anf. 180 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-c7b81499c7df2a0c-3" n="96d0fc15">
            <seg n="b079e7a1">
              Fru talman! Jag kanske tog i något. Jag medger detta. Jag håller
              med dig, Marianne, i vissa avseenden, nämligen att vi ska vara
              noggranna med förtroendet. Jag lyssnade inte på hela ditt anförande,
              så du kan också ha sagt något inledningsvis som jag håller med
              om. Man ska inte vara vårdslös med språket.
            </seg>
            <seg n="b997855a">
              Detta med uppdraget och bisysslor är en fråga som är intressant.
              Därför är det synd att det inte är fler som deltar i debatten.
            </seg>
            <seg n="1a6dbefa">
              Jag ser på detta att vara riksdagsledamot som att inneha ett
              uppdrag. Detta uppdrag består av vissa ting, och vad det består
              av anges av grundlagen. Där nämns tre olika funktioner. Vi ska
              besluta om budgeten, vi ska kontrollera regeringen och vi ska
              lagstifta. Det är det vi ska göra.
            </seg>
            <seg n="779ccf04">
              Då är det så, fru talman, att hur lång tid detta tar beror på
              den enskilde ledamoten och en rad yttre omständigheter. Marianne
              Berg, som sitter i opposition i dag och representerar ett litet
              parti, har naturligtvis ett mycket tyngre uppdrag än vad jag har,
              som representerar ett stort parti. Vi är fem personer i varje
              utskott och därtill en arbetande suppleant. Vi får slåss om uppdragen
              för att ha någonting att göra. En person från Vänsterpartiet får
              ta alla uppdrag själv. Vi sitter i majoritetsställning i dag,
              och det innebär ju också att kontrollfunktionen blir mindre uttalad
              för oss än vad den var när vi satt i opposition. Det har jag också
              varit med om. Självklart är det alltså så att det beror på om
              man representerar majoritet eller opposition, om ens parti är
              stort eller litet, vilken typ av utskott man är i och så vidare.
              Allt detta spelar roll.
            </seg>
            <seg n="e705188e">
              Men jag tycker att det är viktigt att understryka att det inte
              är ett anställningskontrakt vi har som innebär 40 timmars arbetsvecka.
            </seg>
          </u>
          <note type="speaker" n="657177c3">
            Anf. 181 MARIANNE BERG (v) replik:
          </note>
          <u who="marianne_berg_455b30" xml:id="i-108197ba576415c2-1" n="746157d9">
            <seg n="4781391a">
              Fru talman! Nej, något anställningskontrakt har vi inte, men
              förtroendeuppdraget löper ju alla årets dagar, 24 timmar om dygnet.
              Så är det ju.
            </seg>
            <seg n="3aba49df">
              Jag vet inte om det är Anne-Marie Pålssons så kallade borgerliga
              feministiska självförsvar som dyker upp här när det gäller bisysslorna
              eller om det är Moderaternas självförsvar.
            </seg>
            <seg n="3a7eec64">
              Det jag menar är detta. Anne-Marie Pålsson, du började med att
              ta upp någonting som jag till punkt och pricka håller med dig
              om: Folkets förtroende måste förvaltas. Jag har inte fått svar
              på min fråga. Tycker du, Anne-Marie Pålsson, att sådant här är
              förenligt med riksdagsuppdraget, oavsett storlek på parti? Jag
              håller med dig om att det naturligtvis är lättare för ledamöter
              att vara mångpysslare runt omkring när de är 97 stycken från partiet
              än när man är 22, som från mitt parti. Det kan jag hålla med om.
              Där har du rätt. Det är naturligtvis lättare i den delen.
            </seg>
            <seg n="8a11ed32">
              Men anser inte du, Anne-Marie Pålsson, att det undergräver förtroendet
              hos dem som har valt oss att vid sidan av inneha jättemånga bisysslor
              som tillika ger ganska höga inkomster och som i vissa lägen också
              kanske gör att man kan befinna sig i närheten av en jävsituation
              beroende på vilket bolag man sitter i? Jag tänker på krisen just
              nu när många ledamöter sitter i bankstyrelser och så vidare, som
              kan träda väldigt när.
            </seg>
            <seg n="11b4a3e5">
              Eftersom du började så bra med att folkets förtroende måste förvaltas
              undrar jag: Ser inte du eller ditt parti att när man agerar som
              många gör med bisysslor man jobbar vid sidan av med förvaltningsarbete
              och så vidare undergrävs förtroendet?
            </seg>
          </u>
          <note type="speaker" n="1a69216b">
            Anf. 182 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-c7b81499c7df2a0c-4" n="96d0fc15">
            <seg n="281b3128">
              Fru talman! Nej, jag håller inte med i detta avseende. Jag tycker
              tvärtom att det är väldigt bra med bisysslor. Bisysslor ger nämligen
              mig som ledamot information om hur samhället utanför den här byggnaden
              fungerar. Jag kan få information i frågor som gör att jag inte
              är helt beroende av den information som mina tjänstemän i partigruppen
              eller på partikansliet ger mig. Jag kan också väga den informationen
              mot annat.
            </seg>
            <seg n="d1debd65">
              Jag menar att bisysslorna också gör att jag kan behålla min förankring
              utanför den här byggnaden. När vi pratar om förakt för politiker
              händer det inte sällan att våra väljare säger: Ni vet ju inte
              hur världen ser ut! Ni sitter där på Helgeandsholmen och har ingen
              aning om hur det ser ut utanför!
            </seg>
            <seg n="d030d1a4">
              Jag säger: Gå ut utanför! Ta uppdrag utanför!
            </seg>
            <seg n="5fd90d09">
              Sedan är det naturligtvis korrekt på det sättet att de här uppdragen
              inte får vara sådana eller ha en sådan omfattning att de innebär
              att man inte kan sköta sitt uppdrag här i riksdagen. Det är också
              självklart så att befinner man sig i en situation som innebär
              jäv eller liknande bör man ha omdöme nog att hantera den situationen.
              Jag tycker det vore sorgligt om inte våra väljare hade den tilltron
              till vår förmåga att faktiskt kunna bedöma den saken på ett korrekt
              sätt.
            </seg>
            <seg n="d06fe150">
              Fru talman! Rent generellt tycker jag att det är bra med bisysslor.
              Jag tycker egentligen att den centrala fråga man borde ställa
              här, som jag också säger till journalister ibland när de frågar
              mig om detta, är denna. Varför frågar du inte, om folk inte har
              bisysslor: Varför har du inga bisysslor? Är du inte intressant
              utanför kammaren? Är det ingen som efterfrågar det du kan? Har
              du ingenting att erbjuda marknaden?
            </seg>
            <seg n="8a8992e8">
              Det tycker jag är ett mycket större problem.
            </seg>
            <seg n="aef6ef85">
              Dessutom finns det en annan aspekt. Det är att om du har en bisyssla,
              om du har en förankring utanför den här kammaren, blir du inte
              lika beroende av de partipiskor som vi alla vet viner. Du blir
              inte beroende av att göra allt som står i din makt för att stanna
              kvar för att du inte har några alternativ. Dessutom tycker jag
              att det är rimligt att man kan växla mellan politik och andra
              uppdrag. Det berikar.
            </seg>
          </u>
          <note n="061c3267">
            Överläggningen var härmed avslutad.
          </note>
          <note n="bc6a8706">
            16 § Bank- och försäkringsfrågor
          </note>
          <note n="55d94926">
            Föredrogs
          </note>
          <note type="speaker" n="c9546914">
            Anf. 183 CHRISTINA ZEDELL (s):
          </note>
          <u who="christina_zedell_3f8e5b" xml:id="i-8d28159439ecffeb-0" n="ac2351e7">
            <seg n="16ebd11b">
              Fru talman! Vi socialdemokrater har fyra reservationer i det
              här ärendet varav en gemensam med Vänsterpartiet, och jag yrkar
              bifall till dessa reservationer.
            </seg>
            <seg n="d162e044">
              Förra året stod jag i den här talarstolen och lyfte fram frågan
              om överskuldsättning. Då påtalade jag problemet för stora grupper
              i samhället som inte får låna pengar från vanliga banker eller
              andra vanliga kreditinstitut då de inte uppfyller de krav som
              ställs.
            </seg>
            <seg n="a6b7bcfe">
              I dag, med den finansiella kris vi har, är situationen än värre
              för allt större grupper av människor. Ju svårare det blir att
              få låna pengar från våra vanliga banker, desto mer ökar marknaden
              för de långivare som erbjuder lån utan säkerhet och till skyhöga
              räntor.
            </seg>
            <seg n="87fd5a6c">
              Många människor vars enda möjlighet att låna pengar är hos de
              här långivarna hamnar i skuldfällor som för många är omöjliga
              att på egen hand ta sig ur. Vi kan dagligen ta del av olika larmrapporter
              om att den här marknaden breder ut sig och att olika former av
              reklam lockar allt fler att ta de här lånen.
            </seg>
            <seg n="ede15068">
              Stora ungdomsgrupper lockas av de snabba sms-lånen, och enligt
              nya siffror från Kronofogdemyndigheten har antalet ansökningar
              till myndigheten med anledning av obetalda sms-lån ökat med 75
              procent från 2007 till 2008. Det här är en utveckling som inte
              får fortsätta.
            </seg>
            <seg n="8b529c9e">
              På Justitiedepartementet pågår fortfarande beredningen av konsumentkreditlagen,
              där man bland annat ska se över sms-lånen. Vi är kritiska till
              den långa handläggningstiden. Först i vår ska det komma en departementspromemoria,
              och vad den resulterar i, ja, det återstår ju att se.
            </seg>
            <seg n="fa78b744">
              Vi kan inte vänta och se på när fler och fler av våra ungdomar
              fastnar i överskuldsättningar som i värsta fall faktiskt kan ödelägga
              deras framtid.
            </seg>
            <seg n="1254f267">
              En viktig uppgift i det här sammanhanget för samhället är att
              satsa än mer på utbildning och information. Vi anser att det finns
              ett fortsatt stort behov av att stärka utbildningen i just privatekonomi.
              Här kan Konsumentverket fylla en viktig funktion, särskilt när
              det gäller just den viktiga uppgiften att informera ungdomar om
              sms-lånen och riskerna just för överskuldsättning.
            </seg>
            <seg n="9777d963">
              Fru talman! Oseriösa företag som sysslar med så kallade bluffakturor
              skapar stora problem för många små företag. Det är i dag svårt
              att få stöd när man drabbas av annons- och fakturaskojare. Vi
              socialdemokrater vill erbjuda mindre företag stöd och rådgivning
              när de utsätts för de här oseriösa företagen.
            </seg>
            <seg n="612b4886">
              En annan angelägen åtgärd för att stödja hederliga småföretag
              som får problem genom att de råkar ut för dessa blufföretag är
              att Kronofogdemyndigheten ges större möjligheter att stryka missvisande
              uppgifter ur sitt register.
            </seg>
            <seg n="625a639a">
              Den lagändring som genomfördes 2008 angående rättelse av uppgifter
              i kronofogdens register anser vi inte är tillräcklig utan behöver
              ytterligare förstärkas. Det skulle minska risken för att småföretagare
              drabbas av problem på grund av att de, utan att själva ha gjort
              något oegentligt, drabbas av en ansökan om betalningsföreläggande
              från just oseriösa företag och därför hamnar i Kronofogdemyndighetens
              register.
            </seg>
            <seg n="5fde046f">
              Fru talman! Av olika anledningar hamnar människor ibland i ekonomiskt
              trångmål. Det kan vara på grund av exempelvis arbetslöshet, sjukdom
              eller skilsmässa. De räkningar som man inte klarar av att betala
              i tid skickas i dag mycket snabbt till olika indrivningsföretag.
              Dessa företag kan i dag fritt sätta nivån på kravavgifter, administrationskostnader
              och ränta på kapitalskulden. Avgiften är alltid betydligt högre
              än i andra sammanhang, och räntan sätts skyhögt då i kontrast
              till de räntenivåer som råder på den övriga reglerade finansmarknaden.
            </seg>
            <seg n="b8927e1c">
              Sammantaget rusar kravbeloppen i höjden. Många gånger blir det
              en höjning till astronomiska belopp som det blir helt omöjligt
              eller i alla fall mycket svårt att klara att betala detta samtidigt
              som räntan närmast utgör en ockerränta. Det här anser vi är fullständigt
              oacceptabelt. Dessutom försvårar detta för de skuldsatta när det
              gäller deras möjligheter att få privatekonomin på fötter igen.
            </seg>
            <seg n="2aff088b">
              I Regeringskansliet pågår en beredning av ett delbetänkande där
              just situationen för överskuldsatta tas upp återstår att se vad
              det resulterar i.
            </seg>
            <seg n="a9a17d1a">
              När regeringen tillsatte den utredning som ligger till grund
              för delbetänkandet ansåg vi att uppdraget till utredaren var alltför
              snävt avgränsat. Vi ansåg bland annat att det viktiga sambandet
              mellan överskuldsättning och inkassoregler borde ha uppmärksammats
              i direktiven till utredningen. Beklagligt nog fick vi inte gehör
              för det. Vi ser nu en uppenbar risk för att många för den som
              är överskuldsatt avgörande frågor kommer att förbli just olösta.
            </seg>
            <seg n="f109f8d1">
              Regeringen har redan givit Finansinspektionen i uppdrag att genomföra
              en satsning på finansiell utbildning och privatekonomisk folkbildning.
              Det är bra. Ett naturligt steg vore att fortsätta med att säkra
              skyddet för den redan skuldsatte genom att i lag reglera indrivningsföretagens
              prissättning och uttag av avgifter gentemot den som är skuldsatt.
            </seg>
            <seg n="759a5da0">
              Fru talman! I en reservation som vi har gemensamt med Vänsterpartiet
              tar vi upp ett problem som drabbar allt fler försäkringstagare.
              Det handlar om försäkringsbolagens möjligheter att chockhöja premier
              för den som har fått en betalningsanmärkning. För den enskilde
              kan det innebära premiehöjningar på uppemot 100 procent även i
              fall där den drabbade kanske inte ens själv kan lastas för den
              uppkomna betalningsanmärkningen, till exempel när han eller hon
              har en god man och betalningsanmärkningen uppkommit på grund av
              ett förbiseende från denne. Då är det inte gode männen som får
              en betalningsanmärkning, utan det får människor som på grund av
              sitt handikapp inte kan sköta sin ekonomi.
            </seg>
            <seg n="e6dc8a02">
              I dagens lagstiftning finns det ingenting som hindrar försäkringsbolagen
              att chockhöja premierna för dem som har betalningsanmärkningar.
              Cirka en halv miljon människor i Sverige har i dag betalningsanmärkningar.
              Många av dessa har fått kraftiga höjningar av sina premier.
            </seg>
            <seg n="65e68222">
              Fru talman! Man måste fråga sig: Hur blir risken för brand eller
              vattenskada i ett hus större om det finns en betalningsanmärkning?
              Hur blir krockrisken större om det finns en betalningsanmärkning?
              Och hur kan risken för inbrott öka om jag har en betalningsanmärkning?
            </seg>
            <seg n="2ba07b0f">
              Över hundratusen människor har drabbats av försenad utbetalning
              från Försäkringskassan. Om de på grund av det har fått en betalningsanmärkning
              kan de också få en chockhöjning av kostnaden för sina försäkringar.
            </seg>
            <seg n="d33562fa">
              Fru talman! Detta är orimligt! Dessutom är det orättvis och osakligt.
              Det är också, tycker jag, oetiskt.
            </seg>
            <seg n="9bc923ad">
              De beräkningsunderlag som bolagen använder för att bedöma riskerna
              är hemliga, vilket innebär att det är omöjligt för en konsument
              att få veta hur ett visst bolag sätter sina premier.
            </seg>
            <seg n="e2fb4950">
              Vi menar att det är helt orimligt att, som regeringen anser,
              försäkringstagare som är missnöjda med premieersättningen själva
              får driva en process gentemot försäkringsbolagen. Men hur ska
              en enskild försäkringstagare kunna driva en process gentemot försäkringsbolagen
              när lagstiftningen ger bolagen utrymme för att på det här viset
              höja premierna? Dessutom är underlagen hemliga.
            </seg>
            <seg n="527c1219">
              Såväl försäkringsrörelselagen som försäkringsavtalslagen alltså
              de båda lagar som reglerar försäkringsbolagens verksamhet ger
              försäkringsbolagen möjlighet att höja premierna för personer med
              betalningsanmärkningar. I dag finns här ett utrymme i lagen eftersom
              detta inte är reglerat.
            </seg>
            <seg n="ead2a0ba">
              Vi tycker inte att det är rimligt att bolagen har den här typen
              av möjligheter. Därför anser vi att en översyn behöver göras av
              hur försäkringsbolagen beräknar sina premier och av hur bruket
              att höja premierna på grund av betalningsanmärkningar förhåller
              sig till lagstiftningen om konsumentskydd.
            </seg>
            <seg n="09b98af0">
              Enligt vår mening är det angeläget att undersöka dels om bolagens
              beräkningsgrunder är utformade på ett sådant sätt att personer
              med betalningsanmärkningar inte orättvist drabbas, dels hur premiesättningen
              förhåller sig till lagregler.
            </seg>
            <seg n="f344bbdd">
              Fru talman! Vi anser att det behövs en översyn av hur reglerna
              om betalningsanmärkningar tillämpas detta för att människor inte
              felaktigt ska drabbas.
            </seg>
          </u>
          <note n="e0f1b872">
            I detta anförande instämde Christina Oskarsson och Eva Sonidsson
            (båda s) samt Egon Frid (v).
          </note>
          <note type="speaker" n="f232975b">
            Anf. 184 EGON FRID (v):
          </note>
          <note n="2d67ce13">
            Fru talman! I detta betänkande om bank- och försäkringsfrågor
            behandlas motionsyrkanden från den allmänna motionstiden 2008
            angående just bank-, försäkrings-, kreditupplysnings- och inkassoverksamhet.
          </note>
          <u who="egon_frid_85d7bf" xml:id="i-00795ea51f4d6dd8-0" n="b4032e96">
            <seg n="d40f023e">
              Frågor som rör bankernas verksamhet och hur kreditgivningen sker
              är oerhört viktiga. Inte mindre viktiga är de nu när finanskrisen
              påverkar oss allihop. Vi vet att många privatpersoner och också
              småföretag med utvecklingskraft är beroende av sunt riskkapital
              och av kreditgivare som har långsiktiga intressen.
            </seg>
            <seg n="1a848ba1">
              Balansen mellan kreditgivare och låntagare är en central fråga.
              Där ser vi hela tiden en obalans och att regeringen och majoriteten
              i riksdagen värnar äganderätten, avtalsrätten och kreditgivarnas
              intressen framför låntagare och gäldenärer. Särskilt gäller det
              evighetsgäldenärernas situation.
            </seg>
            <seg n="4abd17b1">
              Ett av målen med en sund bank- och kreditgivning måste vara att
              avskaffa evighetsgäldenärerna genom att införa en absolut preskription.
              Ja, vi ska inte avskaffa personerna utan fenomenet evighetsgäldenärer,
              vilket jag hoppas att hela församlingen här förstått att jag menar.
            </seg>
            <seg n="4c0bc04c">
              Livsvillkoren för överskuldsatta som berör saneringslån, sociala
              lån, kreditprövning, kreditupplysning och inkassobolagens verksamhet
              behandlas i det betänkande som vi nu diskuterar.
            </seg>
            <seg n="2a10c44d">
              Jag vill inledningsvis, fru talman, framföra att jag står bakom
              alla reservationer från Vänsterpartiet och de gemensamma reservationerna
              i detta betänkande. Men jag yrkar bifall endast till reservationerna
              3, 4 och 9.
            </seg>
            <seg n="4b20596a">
              Vänsterpartiets utgångspunkt är att alla vill göra rätt för sig.
              Jag kommer här att närmare beröra Vänsterpartiets reservationer.
            </seg>
            <seg n="2ee64edc">
              Den första handlar om saneringslån. I Finland kan den så kallade
              Garantistiftelsen lämna borgen åt en överskuldsatt privatperson
              för att hon eller han ska få ett nytt banklån och kunna betala
              av sina gamla skulder.
            </seg>
            <seg n="e2fa62f5">
              Syftet är att låntagaren ska få ekonomin i balans och få ett
              slut på skuldcirkeln. Möjligheterna för en överskuldsatt person
              att på egen hand skaffa sig ett lån till bra villkor för att sanera
              sin ekonomi är begränsade. Genom att personer med hyresskulder
              ges en möjlighet att teckna så kallade saneringslån torde antalet
              vräkningar minska. Överskuldsatta människor skulle få möjlighet
              att leva ett värdigare liv med allt vad det innebär i form av
              minskat psykiskt lidande och minskad social utslagning och hemlöshet.
              Vårt förslag i reservationen är att Kronofogdemyndigheten ska
              få i uppdrag att hantera saneringslåneverksamheten.
            </seg>
            <seg n="ab3ae5c7">
              Ett annat förslag som vi har gäller sociala lån. För att förebygga
              överskuldsättning och för att främja ett hushålls förmåga att
              klara sin ekonomi har länder som Finland, Holland, Irland och
              England infört så kallade sociala lån. Sociala lån kan beviljas
              en person som på grund av små inkomster och tillgångar inte annars
              kan få en kredit till rimliga villkor. I Sverige skulle det kunna
              ses som ett komplement för människor som lever på försörjningsstöd
              men som skulle behöva göra en tillfällig kapitalinvestering i
              form av en hushållsmaskin eller liknande.
            </seg>
            <seg n="5eb73853">
              En av våra reservationer berör kreditprövningen. Av Finansinspektionens
              allmänna råd framgår att en så kallad förenklad kreditprövning
              kan ske om kreditbeloppet är högst 50 procent av gällande prisbasbelopp.
              Eftersom även mindre krediter, till exempel sms-lån, kan leda
              till överskuldsättning, vilket vi ser tydliga tecken på då betalningsanmärkningar
              på grund av sms-lån fortsätter att öka dramatiskt, något som vi
              hörde beskrivas i föregående inlägg, anser Vänsterpartiet att
              gränsen för när förenklad kreditprövning får tillämpas bör sänkas.
              Det är inte rimligt att kreditinstitut ska få sina vinster genom
              att bevilja krediter med oskäliga villkor utan att ta ansvar för
              att låntagaren också har ekonomiska förutsättningar att göra rätt
              för sig. Regeringen bör i arbetet med konsumentkreditlagen införa
              krav på kreditprövning på alla snabblån och även de som kommer
              att vara under 200 euro när det nya direktivet är genomfört i
              Sverige.
            </seg>
            <seg n="47b999f3">
              En annan reservation gäller översyn av betalningsanmärkningar
              och inkassobolagens verksamhet. Inkassobolagen bedriver fortsatt
              aggressiva indrivningsmetoder. Gäldenärens möjlighet att betala
              av sin skuld har försämrats, indrivningsförsöken pågår under längre
              tid då fordringar säljs vidare från bolag till bolag och även
              små belopp krävs in. Fordringsägarna väcker skulder till liv på
              otillbörligt sätt för att få möjlighet att fortsätta att driva
              in skulden. Fordringar säljs och köps, och inkassobolagen handlar
              i eget intresse för att tjäna pengar på gäldenären genom inkassoavgifterna.
            </seg>
            <seg n="763edac3">
              En från början liten skuld kan således under inkassobolagens
              indrivningsförsök växa sig orimligt stor. Detta har vi fått bevis
              för så sent som i veckan från en uppgiven konsument som på grund
              av en försenad inbetalning fått en kreditkostnad som överstiger
              varans pris. Det är inte rimligt att det blir på detta viset!
            </seg>
            <seg n="9b0fc261">
              Den som drabbas av en betalningsanmärkning kan inte teckna hyreskontrakt,
              skaffa ett telefonabonnemang eller handla något på avbetalning
              under tre års tid. Det spelar ingen roll om skulden har reglerats.
            </seg>
            <seg n="b4e8bc0c">
              Det är inte ovanligt att en person hamnar i Upplysningscentralens
              register på grund av en för sent inbetald räkning. Vidare är det
              inte ovanligt att människor får betalningsanmärkningar på felaktiga
              grunder och för att de har små eller inga möjligheter att rätta
              den felaktiga uppgiften.
            </seg>
            <seg n="e5390884">
              En förkortning av skuldtiden från fem till tre år för att få
              skuldsanering är på väg, men samtidigt får inkassobolagen fortsätta
              med sina metoder så länge vi inte har en absolut preskription.
            </seg>
            <seg n="9ad00584">
              Fru talman! Betänkandet handlar om bank- och försäkringsfrågor.
              Då är det viktigt att också ta upp Vänsterpartiets reservation
              om försäkringsskydd mot naturkatastrofer.
            </seg>
            <seg n="159099d2">
              Klimatförändringarna ställer stora krav på samhället. Det behövs
              en total miljö- och energiomställning. Utsläppen och miljöpåverkan
              måste minska kraftigt och ambitionerna höjas. Det behövs ett system
              som ökar tryggheten för enskilda personer och företag så att de
              inte ensamma ska behöva ta hela kostnaden om de drabbas av en
              naturkatastrof. Ett sätt att hantera detta kan vara att bygga
              upp ett försäkringssystem likt det som finns i Norge. Försäkringssystemets
              uppbyggnad innebär att alla försäkringsbolag som tecknar försäkringar
              måste ansluta sig till en fond som de förvaltar gemensamt.
            </seg>
            <seg n="4c6b7b8d">
              Många privatpersoner och företag har som vi vet de senaste åren
              drabbats av extrema väder, stormar och skogsbränder, översvämningar
              eller skadats på annat sätt.
            </seg>
            <seg n="1fa5ea4a">
              Vänsterpartiet anser att vi måste utreda frågan om försäkringsskydd
              mot naturkatastrofer för att skydda dem vars hela livsprojekt
              slås sönder av anledningar de inte själva rår över eller kan påverka.
            </seg>
            <seg n="d0cff70a">
              Slutligen, fru talman! Ett problem som drabbar många enskilda
              är att premier höjs på grund av betalningsanmärkningar. Detta
              uppmärksammas i reservation 9. Detta cyniska beteende från försäkringsbolag
              mot försäkringstagare eller dem som vill teckna en försäkring
              och har betalningsanmärkningar är ovärdigt vårt samhälle. Den
              solidariska tanke som försäkringar i alla dess former borde vara
              uppbyggda kring är ju att utjämna skillnader oss emellan och inte
              att genom höjda premier försvåra eller utestänga utsatta grupper
              från ett gemensamt skydd. Riksdagen måste stå upp för att en översyn
              sker hur försäkringspremier fastställs.
            </seg>
          </u>
          <note n="352cec8f">
            Frågor som rör överskuldsättning, snabbkrediter och livsvillkor
            för överskuldsatta kommer också att behandlas i samband med debatten
            om civilutskottets betänkande CU25 den 2 april. Där berörs motioner
            och även yrkanden i Vänsterpartiets motioner om konsumentpolitik
            och konsumtionsfrid.
          </note>
          <note type="speaker" n="a3322411">
            Anf. 185 LARS ELINDERSON (m):
          </note>
          <u who="lars_elinderson_fdedb4" xml:id="i-13195f1c0da9703e-5" n="3db8044f">
            <seg n="a4ed2760">
              Fru talman! Det ser ut att bli en lång kväll. Vi är få debattörer,
              men vi har många frågor att debattera. Det här betänkandet behandlar
              många viktiga frågor inom bank- och försäkringsområdet, motioner
              som har avlämnats under den allmänna motionstiden. Utskottet avstyrker
              samtliga yrkanden. I de flesta fall motiveras avslagsyrkandena
              med att det pågår beredning eller utvärdering av tidigare införda
              åtgärder eller att det annonserats förslag som kommer att läggas
              fram sedermera av regeringen i olika sammanhang.
            </seg>
            <seg n="b65fc6fa">
              Flera av motionerna tar upp viktiga frågor, alltifrån bankernas
              tillgänglighet för sina kunder till utbildning i privatekonomi,
              frågor om ledningsansvar i finansiella institut, diskriminering,
              regler för pensionsförsäkring, försäkringsskydd mot naturkatastrofer,
              frågor om kreditprövning och kreditupplysning, inkassobolagens
              verksamhet och olika beräkningsmetoder för försäkringspremier.
            </seg>
            <seg n="9a19fdd9">
              Innan jag kommenterar några av reservationerna ska jag börja
              med en egen bekännelse. Just nu är vi inne i en alldeles speciell
              finanskris som har sin grund i det faktum att det generellt sett
              är för lätt att låna pengar. Framför allt har det varit för lätt
              att låna pengar till löpande konsumtion. Jag trodde att det var
              ett uppenbart faktum att möjligheten att alltför lätt finansiera
              åtaganden som man långsiktigt inte har råd att betala också har
              lett till finansbubblor, fastighetsbubblor och situationer som
              innebär att människor hamnar i socialt utsatta positioner därför
              att de inte haft förmågan långsiktigt att betala sina åtaganden
              oavsett om det gällt större investeringar i form av fastigheter
              eller löpande konsumtion. Generellt sett är det, och vi har vant
              oss vid detta, lätt att låna pengar även om det just nu på grund
              av finanskrisen för många är tvärtom.
            </seg>
            <seg n="d962a9ba">
              Om man ser frågan om kreditgivning från en filosofisk utgångspunkt
              kan man säga att det krävs inte bara utbildning i hur finansiella
              instrument fungerar utan också en diskussion om vad banker och
              kreditgivare ska ha för utgångspunkt för sin verksamhet.
            </seg>
            <seg n="872c89b4">
              En av anledningarna, kanske den viktigaste anledningen till den
              amerikanska bolånekrisen, var att man för ett stort antal år sedan
              uttalade ambitionen att alla som vill ska kunna äga sin egen bostad.
              Den ambitionen ledde till att man medvetet skapade förutsättningar,
              också för människor som långsiktigt inte hade möjlighet att finansiera
              sina bostäder, genom att skapa finansiella instrument som långsiktigt
              innebar att de som finansierade investeringarna hade svårigheter
              att placera sina instrument.
            </seg>
            <seg n="478709c0">
              Jag tror att den översyn som kommer att ske inom finansmarknaden
              kommer att leda till ökade svårigheter att finansiera framför
              allt löpande konsumtion. Och jag vill hålla med Vänsterpartiet
              i en del som sades här, nämligen att vi måste ställa högre krav
              på kreditprövning i olika sammanhang. Men det innebär också att
              man får vara medveten om att människor kommer att få svårare att
              finansiera löpande konsumtion med löpande krediter. Det var en
              personlig bekännelse av min egen uppfattning, och den står inte
              alls i samklang med finansutskottets yttrande och betänkande i
              det här ärendet.
            </seg>
            <seg n="f962d8bf">
              Jag ska beröra de reservationer som har lämnats och motiveringen
              från finansutskottets majoritet till att yrkandena avstyrks.
            </seg>
            <seg n="35f0b20c">
              Först gäller det frågan om tillgänglighet. Alla banker omfattas
              av huvudregeln om så kallad kontraheringsplikt. Det innebär att
              bankerna är skyldiga att ta emot insättningar från alla om det
              inte finns särskilda skäl mot detta. Post- och telestyrelsen har
              under 2008 slutfört en upphandling av informations- och utbildningsinsatser
              i syfte att tillgodose tillgång på banktjänster till rimliga kostnader
              och priser för alla. Det pågår dessutom inom Regeringskansliet
              och i Finansinspektionen ett arbete i syfte att förbättra konsumentskyddet
              på det finansiella området. Bland annat väntas ett förslag om
              ett nytt regelverk för konsumentkrediter inom kort. Resultatet
              av den pågående beredningen bör enligt utskottet inte föregripas.
            </seg>
            <seg n="8de566ef">
              När det gäller förslaget om utbildning i privatekonomi har regeringen
              redan vidtagit ett antal åtgärder, delvis möjligen som en följd
              av tidigare motioner på området. Den resursförstärkning som beslutades
              av riksdagen i höstas möjliggör fortsatta satsningar på en finansiell
              utbildning för att stora grupper ska ges möjlighet att öka förståelsen
              för finansmarknadens funktion och de risker och möjligheter som
              är förknippade med placeringar av olika typer av värdepapper.
            </seg>
            <seg n="7d977e62">
              När det gäller diskriminering är det viktigt att diskriminering
              hos banker och kreditinstitut motarbetas och bekämpas på samma
              sätt som all annan diskriminering. Finansinspektionen har för
              avsikt att tydliggöra vissa av sina allmänna råd för att ytterligare
              minska risken för att personer nekas tillgång till exempelvis
              elektroniska betalningstjänster.
            </seg>
            <seg n="ca422cc4">
              När det gäller förändringar av restriktioner om återköp och pantsättning
              av pensionsförsäkringar, som också förekommer i en reservation,
              anser utskottet att detta skulle minska symmetrin i skattereglerna
              på det här området och menar därför att det inte är lämpligt att
              ta initiativ till en översyn med den inriktning som motionärerna
              föreslår.
            </seg>
            <seg n="bfb7896e">
              När det gäller frågan om Kronofogdemyndighetens behandling av
              olika uppgifter vid ansökan om betalningsföreläggande har riksdagen
              under våren 2008 beslutat om lagändringar som i högre grad möjliggör
              att uppgifter i Kronofogdemyndighetens register rensas bort. I
              förarbetena till lagstiftningen säger regeringen att frågan om
              sekretess för vissa uppgifter i Kronofogdemyndighetens betalningsföreläggande-
              och handräckningsdatabas kräver ytterligare överväganden och avstår
              därför från att lämna förslag på en sådan reglering.
            </seg>
            <seg n="6e82e2c0">
              När det gäller frågan om vilka effekter en betalningsanmärkning
              kan få för den berörda personens försäkringspremier tillämpar
              olika bolag olika regler i sammanhanget. Den grundläggande principen
              är att den som är missnöjd med ett försäkringsbolags premiesättning
              alltid har möjligheten att välja ett annat försäkringsbolag. Vi
              vet i dag att det är olika regler på det här området. Det finns
              också ett skäl till att bankerna inte offentligt tillkännager
              grunderna för beräkning av sina premier, nämligen att det skulle
              vara en konkurrenspåverkande faktor. Däremot har tillsynsmyndigheten
              möjlighet att kontrollera att premierna sätts efter de regler
              som är fastställda i lagen.
            </seg>
            <seg n="dd5c8019">
              Fru talman! Det finns mycket mer att säga, men tiden medger inte
              att jag går in på varje reservation, utan jag nöjer mig med de
              här kommentarerna och yrkar bifall till finansutskottets förslag
              och avslag på motionerna.
            </seg>
          </u>
          <note type="speaker" n="9221c2d2">
            Anf. 186 EGON FRID (v) replik:
          </note>
          <u who="egon_frid_85d7bf" xml:id="i-29ff940a80e3f2d3-0" n="b4032e96">
            <seg n="f30c2ce2">
              Fru talman! Det är bra med personliga bekännelser. Och jag tror
              att vi skulle behöva lite fler personliga bekännelser från företrädare
              för majoriteten här i kammaren, för jag tror att ni sitter och
              klämmer på en hel del sådana emellanåt.
            </seg>
            <seg n="a315a7d9">
              Sedan är frågan om vi ska ha en filosofisk eller verklig diskussion
              om problemet. Men det som Lars Elinderson tar upp, som jag kan
              hålla med om och tror att vi är överens om, är att det är för
              lätt att låna pengar. Tyvärr är det ett problem att de som många
              gånger behöver låna pengar inte får låna pengar. Det är ju ingen
              rättvisa i detta. Det bottnar också i vilken konsumtion vi har
              och vilken konsumtion vi håller i gång med lånade pengar.
            </seg>
            <seg n="36c1c190">
              Jag vill absolut inte moralisera över konsumtion. Jag vill moralisera
              över dem som ger lån till ockerräntor, dem som kreditdiskriminerar
              och de inkassoföretag som använder aggressiva metoder med hutlösa
              avgifter. Det är dem vi ska moralisera över och förändra lagstiftningen
              kring så att vi kan få starkare konsumentintressen.
            </seg>
            <seg n="513fd7ff">
              Den här diskussionen handlar trots allt om möjligheten att ha
              en seriös kreditgivning för att människor som under en kortare
              tid av omställning, i personliga kriser på grund av sjukdom, arbetslöshet
              och andra ofrivilliga situationer som de har hamnat i ska kunna
              få hjälp att upprätthålla den för hushållet nödvändiga konsumtionen
              utan enorma avgifter.
            </seg>
            <seg n="81cf930b">
              Jag vill fråga Lars Elinderson hur vi ska säkerställa de här
              konsumentintressena vid kreditgivningen.
            </seg>
          </u>
          <note type="speaker" n="97b016df">
            Anf. 187 LARS ELINDERSON (m) replik:
          </note>
          <u who="lars_elinderson_fdedb4" xml:id="i-13195f1c0da9703e-6" n="3db8044f">
            <seg n="0fc0286f">
              Fru talman! Min personliga uppfattning, om jag ska hålla mig
              kvar vid den inledningsvis, är att bankerna ska följa samma regler
              som du och jag när vi ställs inför en fråga om att låna ut pengar
              till någon, nämligen att bedöma vilken förutsättning vederbörande
              har att betala tillbaka pengarna. Kreditgivningen ska grunda sig
              på betalningsförmågan.
            </seg>
            <seg n="9a43b1ca">
              Vi har haft ett system under ganska lång tid där bankerna har
              haft ett kommersiellt intresse av att öka krediterna långt över
              kundernas betalningsförmåga. Det är inte bara en lagstiftningsfråga,
              utan det är en moralisk eller filosofisk fråga som jag tror att
              vi måste diskutera på en bredare bas.
            </seg>
            <seg n="d6649a1a">
              Rent allmänt måste naturligtvis reglerna vara rättvisa. Men rättvisa
              innebär inte att alla får låna pengar. Rättvisa innebär inte att
              man ska godkänna sämre säkerheter. Rättvisa innebär inte att räntan
              ska vara på en nivå som är orimligt låg, i synnerhet inte på krediter
              för löpande verksamheter, alltså konsumtionskrediter.
            </seg>
            <seg n="03b3e3f0">
              Jag kan hålla med om det som Egon Frid har sagt när det gäller
              krav på Kronofogdemyndigheten. Jag kan också hålla med om att
              avgifterna för krav från indrivningsföretag och liknande borde
              regleras på ett annat sätt. Det pågår just en översyn av detta,
              och det kommer förmodligen att läggas fram nya förslag framöver.
              Men en generell princip för att göra det lättare att låna pengar
              för konsumtion ställer jag inte upp på, och det tror jag inte
              heller är bra för samhällsekonomin.
            </seg>
          </u>
          <note type="speaker" n="840cc7a3">
            Anf. 188 EGON FRID (v) replik:
          </note>
          <u who="egon_frid_85d7bf" xml:id="i-29ff940a80e3f2d3-1" n="b4032e96">
            <seg n="2f385bc2">
              Fru talman! För mig är det inte något problem att acceptera resonemanget
              att bankerna ska låna ut efter kundernas betalningsförmåga. Om
              det gäller som en generell regel och är lika för alla är det okej,
              tycker jag. Men då måste vi ha garantier, möjligheter och hjälpmedel
              för att säkerställa att människor ändå kan upprätthålla den nödvändiga
              konsumtionen vid arbetslöshet, sjukdom och när man bor i ett hus
              som man inte lyckas sälja och behöver kunna ha kvar. Det är situationer
              som många människor hamnar i och som man inte har kunnat påverka
              själv. Då måste vi ha garantier och säkerheter runt kreditgivningen.
              Vi måste ha backupper från statliga system som hjälper människor
              som hamnar i dessa ekonomiska krissituationer, som hjälper dem
              att få rimliga villkor för att sanera sin ekonomi och som hjälper
              dem som är överskuldsatta om vi har den generella regeln att bankerna
              ska låna ut efter betalningsförmåga. Det finns ju en osund kreditmarknad
              vid sidan om som ockrar på människor som har behov av pengar för
              sitt uppehälle.
            </seg>
            <seg n="8dfe37ed">
              Frågan faller tillbaka på majoriteten. Hur tänker ni säkerställa
              dessa konsumentintressen? Hur avser ni att hjälpa dessa grupper?
              Den förbättrade skuldsaneringen där det räcker med krediter i
              tre år är vad jag förstår en kompromiss där inkassobolagen får
              fortsätta med sin verksamhet.
            </seg>
          </u>
          <note type="speaker" n="5287d257">
            Anf. 189 LARS ELINDERSON (m) replik:
          </note>
          <u who="lars_elinderson_fdedb4" xml:id="i-13195f1c0da9703e-7" n="3db8044f">
            <seg n="35117c6b">
              Fru talman! Som Egon Frid avslutningsvis var inne på har frågor
              om statliga lån och saneringslån tagits upp i utredningen Vägen
              tillbaka för skuldsatta . Utredaren påpekar just det faktum att
              det finns vissa problem förknippade med dessa former av garantier
              och kreditgivning. Det pågår för närvarande i Regeringskansliet
              en beredning i denna fråga. Jag kan inte uttala mig om vad det
              kommer att leda till. Frågan är aktuell för beredning. Det hade
              varit fel av finansutskottet att föregripa denna beredning.
            </seg>
          </u>
          <note type="speaker" n="2a6e2b3f">
            Anf. 190 EMMA HENRIKSSON (kd):
          </note>
          <u who="unknown" xml:id="i-48f52edab11b4a18-15" n="4f089bd6">
            <seg n="fc9f5931">
              Fru talman! Jag förstår att många tycker att timmen är sen och
              gärna skulle vilja gå vidare till nästa debattämne. Jag vill ändå
              lyfta fram en del saker som jag ser som avgörande i dessa frågor.
            </seg>
            <seg n="fd312290">
              När vi behandlar motioner är det ofta motioner som är återkommande.
              Inom detta område har dock samhället förändrats mycket under senare
              år. Den utveckling av sms-lån som bland andra Christina Zedell
              tog upp i sitt anförande har vi nästan inte sett något motstycke
              till tidigare. Framför allt är det allvarligt att det är många
              ungdomar som tar sms-lån. Senaste rapporten visar i och för sig
              att andelen ungdomar som får betalningsförelägganden på grund
              av sms-lån sjunker men den är fortfarande enormt hög.
            </seg>
            <seg n="bc71fbef">
              Det visar på vikten av att det finns en baskunskap hos oss som
              medborgare om vad som blir konsekvenserna av vårt eget ekonomiska
              handlande. Den baskunskapen finns inte eftersom det i dag inte
              finns den typen av undervisning i våra skolor. Det är något som
              jag hoppas kommer att förändras inom en snar framtid.
            </seg>
            <seg n="d2583872">
              Det är viktigt att se vad regeringen vidtar för åtgärder. Det
              lyfter vi fram i betänkandet. Mats Odell har som finansmarknadsminister
              tagit initiativ, med flera myndigheter berörda, där även det civila
              samhället är med för att öka den kompetens som vi behöver för
              att klara oss i det ekonomiska klimat vi lever i.
            </seg>
            <seg n="105c4872">
              När man i dag går till en butik för att köpa konsumtionsvaror
              av typen vitvaror, tele- eller tv-produkter är det inte alltid
              priset som står utan månadskostnaden. Det är ett otyg eftersom
              vi som konsumenter blir uppmuntrade till att låna för att konsumera.
              I rådande ekonomiska läge kan vi kanske känna att all stimulans
              av konsumtionen är bra, men långsiktigt är det förödande för människors
              ekonomi. Vi behöver lära oss att spara och ta vara på våra ekonomiska
              resurser. Vi måste rätta mun efter matsäcken.
            </seg>
            <seg n="b4ca2677">
              Jag ser att det finns många poänger i flera av de motioner som
              vi behandlar. Det är dock viktigt att vi när vi beslutar i dessa
              frågor inte gör något förhastat. Mycket förbereds redan på departementet;
              många förändringar är på gång. Det här behöver utredas på ett
              bra sätt så att vi inte får andra brister i lagstiftningen än
              dem vi ser i dag.
            </seg>
          </u>
          <note n="25c5042f">
            Jag yrkar bifall till förslaget i betänkandet och avslag på samtliga
            motioner.
          </note>
          <note n="061c3267">
            Överläggningen var härmed avslutad.
          </note>
          <note n="7567753f">
            17 § Försäkrings- och skadeståndsrättsliga frågor
          </note>
          <note n="55d94926">
            Föredrogs
          </note>
          <note type="speaker" n="aacb4a2c">
            Anf. 191 CHRISTINA OSKARSSON (s):
          </note>
          <u who="christina_oskarsson_878bdc" xml:id="i-1a2a8f29bd1465fe-0" n="7b645720">
            <seg n="1a06a671">
              Fru talman! I dag är det återigen dags att debattera civilutskottets
              frågor. Betänkande nr 20 handlar om olika försäkrings- och skadeståndsrättsliga
              frågor. För alla som lyssnar, vilket säkert är fler än dem här
              i kammaren, vill jag inledningsvis berätta att det bland annat
              handlar om obligatorisk hemförsäkring, rätten för barn att få
              en privat försäkring, försäkringsbolagens tillgång till patientjournaler,
              överfallsskyddet i hemförsäkringen, information vid försäkringsfall,
              trafikförsäkringen i framtiden, handläggning av trafikskadeärenden
              och trafikskadeersättning till barn.
            </seg>
            <seg n="df0042b2">
              De som har lyssnat till våra debatter tidigare tänker med rätta:
              Detta har jag hört förut. Har inget hänt inom dessa viktiga områden?
            </seg>
            <seg n="695c3334">
              Jag kan tyvärr bara instämma. Inte mycket har hänt. Det är i
              stort sett samma svar i år från de borgerliga ledamöterna som
              tidigare. Därför blir det mycket repetition.
            </seg>
            <seg n="7bdc2e4c">
              Fru talman! Jag hinner inte tala om alla dessa viktiga ärenden,
              men jag vill här och nu yrka bifall till reservationerna 1, 5
              och 7. Samtidigt vill jag tydliggöra att vi socialdemokrater står
              bakom samtliga våra reservationer och särskilda yttranden.
            </seg>
            <seg n="2f9948e8">
              Fru talman! När den nya försäkringsavtalslagen kom 2005 var vi
              rörande överens om att en översyn skulle komma till stånd så snabbt
              som möjligt. Även borgerliga ledamöter drev den frågan eftersom
              den nya lagstiftningen var så omfattande och eftersom det var
              mänskligt att något kanske inte blev så bra som det var tänkt
              från början. Av den anledningen ville vi följa upp den och se
              att lagen tillämpades på det sätt som det var tänkt från början.
            </seg>
            <seg n="8ee60d5b">
              I några av de motioner som vi i dag behandlar, till exempel överfallsskyddet
              i hemförsäkringen, information vid försäkringsfall och möjligheten
              att teckna försäkring, var det sagt att detta skulle belysas ytterligare
              i den utlovade översynen.
            </seg>
            <seg n="a4d60f3e">
              I den debatt som var före vår tog min partikamrat Christina Zedell
              upp att försäkringsbolagen har möjlighet att chockhöja försäkringspremier
              om man har en betalningsanmärkning. Det är också en sak som skulle
              behöva följas upp i försäkringsavtalslagen.
            </seg>
            <seg n="cbe5bd9f">
              Före valet 2006 påbörjade vi socialdemokrater en översyn för
              att se att lagen efterlevdes på det sätt som vi hade tänkt. Tyvärr
              har vi inte sett någon fortsättning på detta sedan den borgerliga
              regeringen kom till makten. Naturligtvis vill vi socialdemokrater
              gärna få veta vad som händer med den utlovade översynen. Pågår
              den? Eller anser ni borgerliga ledamöter att den inte behövs?
            </seg>
            <seg n="77fee7c6">
              Fru talman! Att alla barn ska ha ett gott försäkringsskydd den
              dag olyckan eller sjukdomen knackar på dörren ser vi som en självklarhet.
              Men den dagen en vårdnadshavare vill teckna en försäkring för
              sitt barn upptäcker många att det inte är så enkelt som man trodde.
            </seg>
            <seg n="b6f650a7">
              Trots att det i försäkringsavtalslagen finns inskrivet att försäkringsbolagen
              inte får vägra någon att teckna en försäkring som bolaget normalt
              tillhandahåller i sitt utbud händer det alltför ofta att vårdnadshavare
              blir nekade försäkring eller får betala en betydligt högre premie
              än vad som är brukligt. Det beror på att försäkringsbolagen kan
              hänvisa till särskilda skäl för att det kanske finns en risk i
              framtiden eller andra omständigheter.
            </seg>
            <seg n="6c7bb099">
              Det hänger starkt samman med försäkringsbolagens tillgång till
              patientjournaler och att vårdnadshavaren måste lämna en hälsodeklaration
              för sitt barn. Försäkringsbolagen kräver också en fullmakt för
              att kunna hämta in uppgifter från läkare, vårdinrättningar, barnavårdscentraler
              och skolhälsovård.
            </seg>
            <seg n="6e31783f">
              Alla som är föräldrar minns kanske hur det var när ni satt med
              ert nyfödda barn i famnen. Ni var oroliga för att det inte åt
              tillräckligt. Det ökade inte i vikt tillräckligt. Det kanske inte
              sov lika mycket som det stod i böckerna att det skulle göra.
            </seg>
            <seg n="1bf7f697">
              När ni går till Barnavårdscentralen tar ni naturligtvis upp de
              här problemen. Det är ganska naturligt. Sköterskan som sitter
              på andra sidan bordet skriver allt detta i journalen. De anteckningarna
              följer sedan med barnet och tas upp när det blir dags att teckna
              en försäkring och försäkringsbolagen gör sin riskbedömning.
            </seg>
            <seg n="d15190b9">
              Jag har träffat många människor som har berättat för mig hur
              de har blivit hanterade av försäkringsbolagen på grund av att
              man har uttryckt sin oro. Så kan vi inte ha det.
            </seg>
            <seg n="f9d64f0d">
              Det är bara om vårdnadshavaren har en gruppförsäkring som många
              fackliga organisationer erbjuder sina medlemmar och barnet kan
              medförsäkras som det inte krävs någon hälsodeklaration vid inträdet.
              Att kunna teckna en kollektiv försäkring där alla är med och bär
              risken är naturligtvis det allra bästa. Den borgerliga regeringens
              orättvisa politik där avgiften till a-kassa och fackförening har
              höjts så kraftigt att många av ekonomiska skäl tvingas avstå från
              försäkringen har inneburit att många barn har blivit utan försäkringsskydd.
            </seg>
            <seg n="45f73b85">
              Fru talman! När jag läser vad den borgerliga majoriteten har
              att komma med i de här frågorna är det väldigt tunt.
            </seg>
            <seg n="bb490119">
              Ni skriver att det finns en avsikt att få till stånd en uppföljning
              av hur försäkringsbolagen följer de bestämmelser som finns, men
              ingenting händer. Hur länge ska vi vänta?
            </seg>
            <seg n="54e7f6d2">
              När det gäller försäkringsbolagens tillgång till patientjournaler
              har en utredning som sett över detta kommit med förslag om att
              bland annat begränsa försäkringsbolagens tillgång till kompletta
              patientjournaler. Man föreslår i stället att läkare eller annan
              behörig personal får svara på preciserade frågor genom intyg eller
              ett utdrag ur patientjournalen. Det tycker vi socialdemokrater
              är jättebra, för det finns väl ingen anledning att försäkringsbolag
              ska ha tillgång till allt som finns i alla journaler och som inte
              alls behövs för att man ska kunna bedöma risken för en försäkring.
            </seg>
            <seg n="61585279">
              Bara för att det har kommit kritik från vissa remissinstanser
              om att det blir för mycket kostsam administration för hälso- och
              sjukvården backar regeringen.
            </seg>
            <seg n="5aed2f6c">
              När det gällde förskolepersonal som ska skriva intyg på att barnen
              inte har varit på förskolan för att föräldrarna ska få ersättning
              från Försäkringskassan var det inget problem för regeringen att
              köra över den personal som framförde att det tog för mycket tid
              från det viktiga arbetet i barngruppen.
            </seg>
            <seg n="d1c052f8">
              Fru talman! Frågan om hur trafikförsäkringens ansvar ska vara
              utformat i framtiden är nu föremål för utredning i Trafikförsäkringsutredningen.
              Ensamutredaren har fått förlängd tid till den 15 juni 2009, och
              ska till dess ha förslag på hur delar av sjukförsäkringssystemet
              ska kunna privatiseras.
            </seg>
            <seg n="8b525f9d">
              Vi socialdemokrater har sagt nej till en privatisering, och vi
              säger fortfarande nej. Vi vill ha generella socialförsäkringar
              som fungerar för alla. Vi är djupt oroade för att otryggheten
              och orättvisorna kommer att öka markant i ett privatiserat system
              där varje individ ska bära sin egen risk och bedömningen av enskildas
              skador lämnas helt till försäkringsbolag.
            </seg>
            <seg n="72d79a00">
              Till och med er finansminister Anders Borg har till medier uttalat
              att han inte tror på sin egen regerings tidigare utfästelse att
              föra över statens kostnader för trafikskadades sjukkostnader till
              trafikförsäkringen. Han tycker att det räcker att, som hittills,
              gå skattevägen.
            </seg>
            <seg n="c718778d">
              Nu, kära borgerliga kolleger i civilutskottet, har ni möjlighet
              att berätta vad som händer med trafikförsäkringen. Är utredningen
              i gång, eller tycker ni som vi att vi gott kan lägga ned den?
            </seg>
            <seg n="72eb316b">
              Även frågan om handläggningen av trafikskadeärenden och hur den
              skadades ställning och rättssäkerhet ska kunna stärkas har den
              borgerliga regeringen valt att föra över till att utredas av Trafikförsäkringsutredningen
              i stället för att man använder sig av redan befintliga förslag
              som jag tidigare har talat om här i kammaren, som Socialstyrelsen
              har framfört för att förbättra rättssäkerheten för den som drabbas
              av en trafikskada.
            </seg>
            <seg n="cd6c4c7a">
              Om man hade följt vårt förslag hade nya säkrare regler redan
              kunnat gälla och många processer mot försäkringsbolag och mycket
              mänskligt lidande hade kanske kunnat undvikas.
            </seg>
            <seg n="a7a82ee6">
              Fru talman! Slutligen några ord om trafikskadeersättning till
              barn.
            </seg>
            <seg n="55fe6a11">
              Denna fråga har tidigare debatterats här i kammaren. Justitieminister
              Beatrice Ask har också svarat på skriftliga frågor.
            </seg>
            <seg n="6de4a43c">
              De svar som jag har fått visar hur svårt det är att bedöma framtida
              inkomstförlust för barn som skadas svårt i en trafikolycka, och
              att rättsosäkerheten är stor.
            </seg>
            <seg n="6885dd98">
              Det visar också det svar som jag fick av Moderaternas företrädare
              Anti Avsan förra året. Han sade: Det kan utgå högre ersättning
              till barn när något barn har uttalat att när jag blir stor så
              ska jag bli det ena eller det andra.
            </seg>
            <seg n="94909854">
              Bara det visar väl hur osäkert nuvarande system är.
            </seg>
            <seg n="11598e19">
              Den undersökning som presenterades i flera dagstidningar sommaren
              2007 och som jag hänvisade till visade just hur orättvist barn
              som råkar ut för en svår trafikskada blir behandlade när det gäller
              den framtida ersättningen. Den visade också att barn som kommer
              från icke akademiska hem riskerar att få upp till 100 000 kronor
              mindre i årligt skadestånd än barn som kommer från hem där föräldrarna
              har en akademisk utbildning.
            </seg>
            <seg n="acacc855">
              För oss socialdemokrater är principen om alla människors lika
              värde grundläggande. Därför är det av stor betydelse att skador
              inte ersätts olika på grund av skillnader i barns familjeförhållanden.
            </seg>
            <seg n="c7ea4ee8">
              Därför, fru talman, är det oerhört viktigt att det i lagstiftningen
              förtydligas och följs upp att den skadelidandes sociala närmiljö
              inte ska påverka bedömningen av ersättningen.
            </seg>
            <seg n="7a6c5163">
              Fru talman! Jag yrkar återigen bifall till reservationerna 1,
              5 och 7 och vill förtydliga att jag står bakom samtliga övriga
              reservationer och alla de viktiga särskilda yttranden som vi har
              i betänkandet och som jag tyvärr inte hinner ta upp här.
            </seg>
          </u>
          <note type="speaker" n="71a7a78c">
            Anf. 192 EGON FRID (v):
          </note>
          <u who="egon_frid_85d7bf" xml:id="i-29ff940a80e3f2d3-2" n="b4032e96">
            <seg n="24b49bf2">
              Fru talman! Det betänkande som vi nu debatterar om försäkringsrättsliga
              frågor med motioner från allmänna motionstiden visar hur långt
              vi har kvar till jämställdhet och ett verkligt rättsskydd som
              ger stöd till utsatta grupper som drabbats av våld eller olyckor.
            </seg>
            <seg n="fc2ec749">
              Jag vill inledningsvis framföra att jag naturligtvis står bakom
              alla Vänsterpartiets reservationer och även de gemensamma reservationerna
              där vi är med men väljer att nu endast yrka bifall till reservationerna
              3, 5 och 7.
            </seg>
            <seg n="7a5754f1">
              Fru talman! I dag är det solidariskt finansierade trygghetssystemet
              under attack på flera sätt, bland annat nedsättning av försäkringsersättning
              som är en principiell, viktig och symbolisk fråga när det gäller
              hur ett försäkringsbaserat skyddssystem missgynnar grupper med
              speciella behov och grupper som är socialt utsatta av olika orsaker.
              Det kan vara sjukdom, funktionshinder eller andra liknande omständigheter.
              Det handlar om de förändringar som skett och planeras att ske
              när det gäller trafikförsäkringssystemet, det vill säga en privatisering
              av en betydande del av sjukförsäkringssystemet.
            </seg>
            <seg n="af932228">
              Generellt finns en stor obalans mellan individerna och försäkringarna
              där det inte kan uteslutas att starka ekonomiska grupper alltid
              klarar sig då de kan köpa sig ett extra skydd genom att bli företrädda
              av jurister men att stora grupper som också omfattas av dessa
              försäkringar inte har råd med motsvarande.
            </seg>
            <seg n="e59fa574">
              Dessa grupper behöver stödet, rättsskyddet från samhället, som
              värnar alla grupper och individer och därmed garanterar en rättssäkerhet
              som garanterar ett verkligt rättsskydd med nivåer i rättsskyddshjälpen
              som motsvarar vad det i dag kostar att driva processer för sin
              rätt. Till detta hör att fler områden som i dag ligger inom rättsskyddsförsäkringar
              borde omfattas av den allmänna rättshjälpen.
            </seg>
            <seg n="29ed34c3">
              Fru talman! Många som tecknar en hemförsäkring utgår från att
              försäkringen även täcker skador orsakade av våld i hemmet. Flertalet
              försäkringsbolag har emellertid gjort undantag i försäkringsvillkoren
              för rätten till ersättning när försäkringstagaren utsatts för
              våld i hemmet av närstående. Enligt min mening är det tydligt
              att avtalsfriheten i detta fall vilar på en manlig norm, vilket
              leder till orimliga konsekvenser för kvinnor och barn som blivit
              misshandlade av en annan familjemedlem. Det är beklagligt att
              frågan inte berördes i lagstiftningsärendet om en ny försäkringsavtalslag.
              Det är inte rimligt att avtalsfriheten ges företräde framför kvinnors
              och barns ekonomiska trygghet.
            </seg>
            <seg n="f79c1272">
              Det är beklagligt att utskottets majoritet väljer att inte ta
              frågan om mäns våld mot närstående kvinnor på större allvar. Trots
              att de flesta fallen av kvinnomisshandel sker i det egna hemmet
              är alliansen inte beredd att se över de orättvisa villkoren i
              våra hemförsäkringar. Nej, den borgerliga majoriteten väljer i
              stället att tala om bärande principer på försäkringsområdet och
              möjligheterna att få ansvarsfrågan straffrättsligt och skadeståndsrättsligt
              prövad.
            </seg>
            <seg n="1b20995b">
              Jag undrar om de över huvud taget har brytt sig om att ta reda
              på hur mäns våld mot kvinnor i nära relationer hanteras. Brottsoffermyndigheten
              får i ett fall med en känd misstänkt inte ta över domstolens roll
              och peka ut en skyldig genom att besluta om brottsskadeersättning.
              Det måste finnas en fällande dom för att brottsskadeersättning
              ska kunna komma i fråga. Detta leder till att de brottsoffer som
              utsätts för våld i hemmet inte skyddas av försäkringen eller får
              brottsskadeersättning.
            </seg>
            <seg n="49b0b586">
              Däremot kan en man som misshandlas ute på stan räkna med att
              bli kompenserad via överfallsskyddet i sin hemförsäkring även
              om gärningsmannen inte fälls för brottet eller om gärningsmannen
              i sådana fall förblir okänd. Det leder till fullständigt oacceptabla
              konsekvenser för de kvinnor och barn som blir misshandlade i sina
              hem av närstående män. I och med den borgerliga majoritetens brist
              på insikt i denna fråga faller helt förhoppningen om den översyn
              som den förra regeringen utlovade.
            </seg>
            <seg n="59b3eabe">
              Fru talman! En annan fråga som är lika viktig är trafikförsäkringens
              framtid. Vi kan konstatera att regeringen tagit sitt första steg
              i riktning mot att privatisera socialförsäkringssystemet. Tanken
              är att låta den privata trafikförsäkringen ta över den allmänna
              sjukförsäkringens åtagande i fall där trafikskador har orsakat
              kostnaden. Förslaget är en form av övergångslösning inför kommande
              förändringar.
            </seg>
            <seg n="4848ee75">
              En ökad privatisering av socialförsäkringarna kommer att slå
              mycket hårt mot grupper av människor som har stora behov av hjälp
              från generella försäkringssystem. En ökad privatisering kommer
              att fördjupa klass- och könsskillnaderna. En grundtanke i det
              generella socialförsäkringssystemet är att alla solidariskt delar
              på kostnaderna och därmed även på riskerna. Det är detta solidariska
              system, som bidrar till jämlikhet och omfördelning mellan olika
              grupper i samhället, som borgarna nu bit för bit börjar montera
              ned. De har redan kommit ganska långt, vill jag påstå.
            </seg>
            <seg n="5b5e3acc">
              Vad blir nästa steg? Ska andra så kallade riskgrupper, till exempel
              rökare och diabetiker, också uteslutas? Överföringen av kostnaderna
              för trafikskador till trafikförsäkringen kommer, som vi redan
              sett, att leda till höjda premier. Samtidigt är risken stor att
              trafikskadade människor kommer att tvingas in i ännu längre och
              dyrare processer mot försäkringsbolag än i dag för att få ersättning.
            </seg>
            <seg n="63f9112b">
              Fru talman! När jag ändå är inne på ämnet trafikolyckor vill
              jag beröra handläggningen av trafikskadeärenden. Vi vill att regeringen
              ska se över försäkringsbolagens handläggning av trafikskador eftersom
              trafikskadade drabbas hårt. Det finns enligt Finansinspektionen
              behov av en effektivisering och förbättring av skaderegleringen.
            </seg>
            <seg n="8bff4ba1">
              Det handlar också om obalansen mellan motstridiga intressen.
              Den skadade personen hamnar ofta i ett underläge gentemot försäkringsbolaget.
              Det beror på att det uppstår ett lojalitetsförhållande mellan
              personen som är drabbad i förhållande till försäkringsbolaget
              och dess konsultläkare i trafikskadenämnden, som är en part som
              till största delen företräder försäkringsbolagen.
            </seg>
            <seg n="4209f58e">
              Vid svårbedömda skador som nackskador är det vanligt att försäkringsläkaren
              hävdar att skadan är ett resultat av tidigare sjukdom som saknar
              samband med olyckstillfället. Försäkringsläkarens bedömning blir
              ofta den utslagsgivande jämfört med den behandlande läkarens,
              trots att Högsta domstolen i praxis uttalat att det inte finns
              anledning att ge den ena läkarens bedömning försteg i fall då
              två läkare är oeniga.
            </seg>
            <seg n="81d5e71e">
              Slutligen, fru talman, vill jag ta upp ett problem som drabbar
              många enskilda, nämligen att premier höjs på grund av betalningsanmärkningar.
              Det uppmärksammas i finansutskottets betänkande 33 reservation
              9, som varit uppe till debatt tidigare i dag. Detta cyniska beteende
              från försäkringsbolag mot försäkringstagare, eller mot dem som
              vill teckna en försäkring och har betalningsanmärkningar, är ovärdigt
              vårt samhälle. Den solidariska tanke som försäkringar i alla dess
              former borde vara uppbyggda kring ska utjämna skillnader oss emellan
              och inte genom höjda premier försvåra eller utestänga utsatta
              grupper från ett gemensamt skydd. Riksdagen måste stå upp för
              att en översyn sker av hur försäkringspremier fastställs.
            </seg>
          </u>
          <note type="speaker" n="a7dc19e1">
            Anf. 193 JAN LINDHOLM (mp):
          </note>
          <note n="2ec00501">
            Fru talman! Som tidigare talare redan påpekat behandlar civilutskottet
            motioner som lämnades in under den allmänna motionstiden i höstas.
            De omfattar 14 olika ämnen med ett antal motioner i respektive
            ämne. I betänkandet finns även ett antal reservationer och, tror
            jag, fyra särskilda yttranden.
          </note>
          <u who="jan_lindholm_8746bf" xml:id="i-e65ae2ceb77fd361-0" n="90c03153">
            <seg n="519670c2">
              Självklart står vi från Miljöpartiet bakom samtliga våra reservationer
              men för tids vinnande yrkar jag bifall endast till reservation
              nr 5, den om trafikförsäkringen i framtiden.
            </seg>
            <seg n="bfa5b1e6">
              Vi i Miljöpartiet delar regeringens uppfattning när det gäller
              angelägenhetsgraden i att minska antalet olyckor i trafiken. Vi
              har 60 000 personskadade i trafiken varje år, vilket är på tok
              för många. Dessutom har vi runt 450 dödade varje år. Det är en
              katastrof. Från Miljöpartiets sida bejakar vi verkligen Vägverkets
              nollvision.
            </seg>
            <seg n="d221a02d">
              En tredjedel av dödsfallen, omkring 150 döda per år, kan bokföras
              på alkoholens konto. Insatser mot alkohol i trafiken är därför
              ett effektivt sätt att minska antalet dödade. Vi hörde tidigare
              i kväll Miljöpartiets ledamot Karin Svensson Smith tala om alkolåsets
              betydelse och misslyckandet från politikernas sida för att se
              till att vi fick en teknisk utveckling som kanske hade betytt
              en del för svensk industri i dag om vi politiker hade kommit till
              skott.
            </seg>
            <seg n="b55a351b">
              Sänkt hastighet minskar naturligtvis också risken för dödsfall
              i trafiken. Den som till exempel kör 10 procent fortare än den
              tillåtna hastigheten anses statistiskt sett öka risken för olyckor
              med dödlig utgång med någonstans mellan 40 och 50 procent.
            </seg>
            <seg n="b0e0bca0">
              Även trafiktäthet och förartrötthet är faktorer som bidrar till
              ökad olycksrisk i trafiken. Alla dessa faktorer alkohol i trafiken,
              fortkörning, trafiktäthet och förartrötthet är sådana som på olika
              sätt går att åtgärda.
            </seg>
            <seg n="e680e7f4">
              I avsikt att öka trafiksäkerheten och minska såväl det mänskliga
              lidandet som de samhällsekonomiska kostnaderna har regeringen
              tillsatt en utredning som har till uppgift att lägga fram ett
              förslag om hur kostnaderna för ersättningar för skador som omfattas
              av trafikförsäkringen ska kunna undantas från den allmänna försäkringen.
              Rent konkret innebär det alltså att syftet är att trafikrelaterade
              kostnader för sjukpenning, sjukersättning och aktivitetsersättning
              ska betalas via trafikförsäkringssystemet i stället för via sjukförsäkringssystemet.
              Det, påstår regeringen, skulle öka trafiksäkerheten.
            </seg>
            <seg n="b843c9e8">
              Miljöpartiet delar uppfattningen att en sådan här reform teoretiskt
              skulle kunna ge vissa trafiksäkerhetshöjande effekter, men då
              under förutsättning att den utformas på rätt sätt. Men tyvärr
              ingår det inte i utredarens direktiv att skapa förutsättningar
              för att individualisera villkoren och premierna för försäkringarna
              kopplat till förarens tidigare trafikbeteende. Det är nämligen
              så att om man ska kunna göra det krävs det att försäkringsbolagen
              får tillgång till vägtrafikregistrets information om förarnas
              tidigare trafikhistoria. Det vägrar regeringen att ge försäkringsbolagen
              tillgång till. Det ingår inte i utredningsuppdraget.
            </seg>
            <seg n="848c2c98">
              Vi menar från Miljöpartiets sida att det utan den tillgången
              till information blir en omöjlighet för försäkringsbolagen att
              på något sätt anpassa försäkringarna efter olika förares riskbeteenden.
              Då går det inte att uppnå några ökade trafiksäkerhetseffekter.
            </seg>
            <seg n="aa8dafb7">
              Att ge försäkringsbolagen insyn i vägtrafikregistrets uppgifter
              om tidigare rattonykterhet, fortkörning och andra trafikförseelser
              skulle man kunna jämföra med möjligheten att inhämta kreditupplysningar
              om kunder i handeln. Det senare anses inte vara integritetskränkande
              på något sätt, trots att sådan information om kreditvärdighet
              kan påverka utgången av en affärsuppgörelse som individen befinner
              sig i. Den skulle också kraftigt kunna begränsa en persons ekonomiska
              handlingsfrihet. Kan vi tillåta bankerna att inhämta kreditupplysningar
              borde vi kunna tillåta försäkringsbolagen att ta in uppgifter
              om trafikförseelser, menar vi.
            </seg>
            <seg n="a5cfce5b">
              Miljöpartiet menar att regeringens förslag att flytta kostnader
              från sjukförsäkringssystemet till trafikförsäkringssystemet blir
              ett slag i luften om det inte kombineras med en möjlighet för
              försäkringsbolagen att använda förarnas tidigare trafikbelastning
              som grund för individualiserade villkor i försäkringen. Ska en
              förändring av systemet i den här riktningen kunna ge några trafiksäkerhetseffekter
              måste det finnas möjlighet för försäkringsbolagen att lägga in
              någon form av morötter i systemet.
            </seg>
            <seg n="9b636b01">
              Eftersom uppdraget till utredaren inte har utformats på ett sådant
              sätt att det har möjlighet att ge några positiva effekter återstår
              bara de negativa effekterna.
            </seg>
            <seg n="26083de6">
              Att splittra upp det generella sjukförsäkringssystemet i två
              olika ansvarsområden skapar osäkerheter för den enskilde. Vi menar
              från vår sida att det med stor sannolikhet också kommer att generera
              ytterligare domstolstvister mellan individer som har behov av
              försäkringsskydd och deras försäkringsgivare. Det finns också
              risk för att den enskilde hamnar i kläm mellan olika bedömare
              och att det tar lång tid innan man eventuellt i slutändan får
              sin rätt.
            </seg>
            <seg n="db15fac2">
              Därför menar vi att kammaren bör rösta ja till reservation 5.
              Det betyder att man röstar nej på punkt 8 i betänkandet genom
              att trycka på den röda knappen.
            </seg>
            <seg n="8376d51b">
              Jag vill passa på att fråga majoritetens företrädare varför ni
              fortsätter utredningsarbetet i den här frågan när det är så uppenbart
              att det inte kan ge några av de trafiksäkerhetsmässiga fördelar
              som var avsikten. Borde man inte avbryta ett sådant arbete?
            </seg>
            <seg n="26833392">
              Det trafiksäkraste, energisnålaste och miljövänligaste sättet
              att resa längre sträckor, fru talman, är naturligtvis att resa
              med tåg. Menar regeringen allvar med att satsa på trafiksäkerheten?
              Känner ni till att det finns ett par kilometer enkelspår söder
              om Gävle? Om de skulle byggas bort skulle man få ett fungerande
              dubbelspår via Helsingfors ända ned till Göteborg. Det finns en
              kort sträcka mellan Falun och Borlänge som ni vet att jag brukar
              nämna, och det finns också hål på Västkustbanan som man borde
              bygga bort nu under lågkonjunkturen. Med den typen av satsningar
              blir järnvägen så pass mycket attraktivare att många kommer att
              välja det alternativet. Om man väljer att vidta sådana praktiska
              åtgärder i stället skapar man även säkrare trafik på vägen.
            </seg>
            <seg n="73ecbd08">
              Men regeringen tycker i stället om att genomföra omvälvande systemförändringar
              i våra trygghetssystem. Det gör de kanske i första hand för att
              kunna sänka skatterna och överföra kostnader för de enskilda till
              ett avgiftssystem i stället, så att det ser ut som att man skulle
              få lägre kostnader, fast det bara handlar om att vältra över skattebördan
              till en avgiftsbörda i stället. Jag kan inte se något annat egentligt
              argument till att man väljer att arbeta med en trafiksäkerhetsfråga
              på det här sättet. Det skapar nämligen bara orättvisa, otrygghet,
              fler tvister och mycket sämre omsorgskedjor. Det ger ingen ökad
              trafiksäkerhet.
            </seg>
            <seg n="7d08e3d0">
              Fru talman! Miljöpartiet har en helt annan syn på integritetsfrågor
              än regeringen. Den högerstyrda maktkartellen vill inte ge försäkringsbolagen
              insyn i Vägverkets vägtrafikregister med uppgifter om rattonykterhet,
              fortkörning och andra trafikförseelser med den nivån på privat
              information.
            </seg>
            <seg n="88f34b39">
              Men samma högerregering avslår samtidigt i betänkandet motioner
              som kräver att i huvudsak samma försäkringsbolags tillgång till
              insyn i patientjournalerna ska begränsas. Det är en väsentligt
              högre grad av integritetskränkande information. När det verkligen
              handlar om information som om den hanteras på ett felaktigt sätt
              kan vara integritetskränkande i mycket stort mått blundar högerregeringen
              alltså i stället. Men information om trafikförseelser, som är
              avsevärt mycket mindre känslig ur ett sådant perspektiv, vill
              man inte att försäkringsbolagen ska kunna använda för att skapa
              ökad trafiksäkerhet.
            </seg>
            <seg n="475838f2">
              Fru talman! Regeringens logik, om det nu finns någon sådan, är
              för mig totalt obegriplig.
            </seg>
            <seg n="98850768">
              (ANDRE VICE TALMANNEN: Logiken med Borlänge har vi förstått för
              länge sedan i alla fall.)
            </seg>
          </u>
          <note type="speaker" n="207b0a77">
            Anf. 194 ANTI AVSAN (m):
          </note>
          <u who="anti_avsan_387eab" xml:id="i-8551aa9dfb6ca3f8-0" n="5014e912">
            <seg n="9ee020ad">
              Fru talman! I civilutskottets betänkande Försäkrings- och skadeståndsrättsliga
              frågor behandlas drygt 20 motionsyrkanden från den allmänna motionstiden.
              Jag ska beröra några av de frågeställningar som kommer till uttryck
              i vissa av motionsyrkandena, först något kortfattat avseende frågorna
              om barnförsäkringar och försäkringsbolagens tillgång till patientjournaler,
              därefter något om överfallsskyddet i hemförsäkringar, trafikförsäkringen
              i framtiden och handläggningen av trafikskadeärenden, slutligen
              också någonting om frågan om trafikskadeersättning till barn.
              Egentligen skulle jag kanske ha sagt någonting om rättsskydd i
              förvaltningsrättsliga tvister, men eftersom ingen av debattörerna
              från oppositionen har tagit upp det avstår jag från det nu.
            </seg>
            <seg n="625cf5e7">
              Precis som Christina Oskarsson sade i talarstolen tidigare blir
              det en del upprepningar. Men det beror inte på att ingenting händer,
              utan på att arbete pågår eller på att motionsförslagen inte är
              genomtänkta och i några fall är präglade av ett ensidigt tänkande
              utan hänsyn till motstående intressen.
            </seg>
            <seg n="25f95716">
              Frågan om barnförsäkringar omfattas av det arbete som pågår inom
              Justitiedepartementet med att omarbeta promemorian Försäkringsbolags
              tillgång till patientjournaler , Ds 2005:13. Avsikten inom departementet
              är också att få till stånd en uppföljning av försäkringsbolagens
              avslagspraxis när det gäller personförsäkringar. Det pågående
              och det planerade arbetet ligger i linje med vad som framställs
              i ett motionsyrkande. Det finns därför inte anledning att för
              närvarande vidta några ytterligare åtgärder i fråga om barnförsäkringar.
            </seg>
            <seg n="614aefb2">
              Frågan om försäkringsbolagens tillgång till patientjournaler
              är huvudarbetet när den nyss nämnda promemorian Ds 2005:13 omarbetas
              inom Justitiedepartementet. Det arbetet har kommit till stånd
              efter den omfattande kritik som riktades mot en del av förslagen
              i samband med remissbehandlingen av promemorian. I det arbetet
              kommer man även att beakta Socialstyrelsens rapport Genetisk information
              i försäkringssammanhang . Det finns därför inte heller anledning
              att för närvarande vidta några ytterligare åtgärder i fråga om
              försäkringsbolagens tillgång till patientjournaler.
            </seg>
            <seg n="6257cf9f">
              Fru talman! Det förslag som framförs i en vänsterpartimotion
              om att överfallsskyddet i hemförsäkringar borde täcka skador orsakade
              av våld i hemmet är ogenomtänkt. Till att börja med finns det
              skäl att påpeka att en hemförsäkring är en konsumentförsäkring.
              Bestämmelser om konsumentförsäkringar finns i försäkringsavtalslagen,
              och reglerna är tvingande till försäkringstagarens förmån.
            </seg>
            <seg n="a54bd59e">
              En hemförsäkring består normalt av flera olika delar som dels
              kan ersätta skador på privat egendom, dels ge ersättning om försäkringstagaren
              själv skadas eller blir skadeståndsskyldig. En grundläggande princip
              på det försäkringsrättsliga området är att hemförsäkringar skyddar
              den försäkrade och hans eller hennes närmaste som är bosatta på
              samma adress, men försäkringen ersätter inte skador som man har
              åsamkat varandra inom den närmaste kretsen till exempel genom
              våld. Anledningen till den principen är bland annat svårigheten
              att utreda försäkringsfall. Dessutom skulle försäkringsbolagets
              regressmöjlighet alltså möjligheten att återkräva utbetald försäkringsersättning
              leda till att den ekonomiska förlusten skulle stanna i just den
              krets försäkringen är avsedd att skydda.
            </seg>
            <seg n="7af1dcad">
              Ytterligare ett starkt argument mot förslaget är det faktum att
              en påstådd gärningsmans identitet alltid torde vara känd om det
              påstådda våldet utövas i hemmet av närstående. Det finns därför
              goda möjligheter att få ansvarsfrågorna prövade i såväl straffrättsligt
              som skadeståndsrättsligt hänseende.
            </seg>
            <seg n="6276d32a">
              Man kan fråga sig om det över huvud taget i något fall är okänt
              vem som är skadevållare när det gäller våld i hemmet. Av Egon
              Frids anförande kan man få uppfattningen att det finns okända
              närstående. Vem är det som ska betala i en sådan situation, när
              det finns en känd skadevållare? Naturligtvis är det skadevållaren
              och inte försäkringskollektivet i övrigt, särskilt om man i en
              sådan situation också har möjlighet att framkalla försäkringsfallet
              inom kretsen. Detta hänger samman med svårigheten att utreda sådana
              försäkringsfall.
            </seg>
            <seg n="11ef5071">
              Jag ska gå över till frågan om trafikförsäkringen i framtiden.
              Där pågår en utredning. Den 3 april 2007 gav regeringen en särskild
              utredare i uppdrag att utforma ett förslag till lagstiftning som
              innebär att trafikförsäkringens ansvar utvidgas på så sätt att
              ersättningar för skador som omfattas av den försäkringen ska undantas
              från den allmänna försäkringen.
            </seg>
            <seg n="3cc0df7d">
              Vad som är väldigt viktigt att påpeka i sammanhanget är för det
              första att det allmännas ansvar för sjukvårdskostnader inte ska
              förändras. En utgångspunkt i arbetet är för det andra att trafikskadelagens
              tillämpningsområde inte ändras. Trafikförsäkringen ska alltså
              liksom tidigare ersätta skador som uppkommer till följd av trafik.
              För det tredje ska som utgångspunkt gälla att ersättning från
              trafikförsäkringen även fortsättningsvis ska utges enligt principen
              om full ersättning. Slutligen ska i utredningens arbete läggas
              särskild vikt vid att skyddet för dem som drabbas av trafikskador
              inte försämras.
            </seg>
            <seg n="a5b85b3b">
              I direktiven till utredaren har angetts att representanter för
              försäkringsbolagen, Försäkringskassan och Vägverket bör knytas
              till kommittén för att biträda den i arbetet. Utredaren ska också
              samråda med övriga berörda myndigheter och organisationer. På
              utredarens begäran har tiden för utredningsuppdraget förlängts
              till den 15 juni 2009, och skälet till detta är bland annat behovet
              av att analysera en stor regelmassa innan förslag till ny rättslig
              reglering kan lämnas.
            </seg>
            <seg n="dbf911bb">
              Ett motionsyrkande om vikten av att trafikförsäkringen behålls
              som en generell försäkring behandlades av riksdagen både för ett
              år sedan och för två år sedan. Redan då redovisade civilutskottets
              majoritet sin uppfattning i frågan. Vi moderater och övriga partier
              i alliansen välkomnar regeringens initiativ att överföra statens
              kostnader för trafikskadades sjukpenning och sjukersättning till
              trafikförsäkringen. Vår utgångspunkt är att en reform av trafikförsäkringen
              kommer att medföra stora samhällsekonomiska vinster i form av
              ökad trafiksäkerhet, förbättrad rehabilitering och minskade skadekostnader.
              Vår bedömning är att både staten och fordonsägarna tjänar på att
              trafikförsäkringen tar över ansvaret för skadekostnaderna.
            </seg>
            <seg n="2232709e">
              Genom att försäkringsbolagen hanterar hela skadekostnaden premieras
              försäkringstagare med lågt riskbeteende samtidigt som premierna
              kan hållas nere. Det finns inget som pekar på att försäkringspremierna
              skulle höjas generellt.
            </seg>
            <seg n="e6e6b676">
              Det finns återigen skäl att upprepa det jag sade i förra årets
              debatt: När det gäller frågan om möjligheter till rehabilitering
              har civilutskottet studerat förhållandena i Finland, där man redan
              har den ordning som vi för närvarande utreder. Möjligheten att
              ha ett samlat ansvar med en effektiv och snabb rehabilitering
              av trafikskadade lyftes fram som en klar förbättring för de skadelidande
              i Finland. Det kan knappast vara negativt om man även i Sverige
              kan tillskapa en ordning där man snabbt sätter in effektiva och
              tillräckligt omfattande rehabiliteringsinsatser. En sådan ordning
              minskar påfrestningarna för de skadelidande, förbättrar möjligheten
              att återgå till arbete och ger också andra samhällsekonomiska
              vinster, även om man betraktar de vinsterna ur ett rent rehabiliteringsperspektiv.
            </seg>
            <seg n="99e15341">
              Den utredning som nu arbetar har till uppgift att föreslå regler
              som innebär att ersättningar för skador som omfattas av trafikförsäkringen
              ska undantas från den allmänna försäkringen. En sådan överflyttning
              av vissa kostnader till trafikförsäkringsområdet måste fungera
              såväl lagtekniskt som administrativt och innebär ett omfattande
              arbete. Det är, precis som jag sade tidigare, ett skäl till att
              utredarna har begärt förlängd tid. Jag vill påstå att den här
              frågan inte är så dramatisk som socialdemokrater, vänsterpartister
              och numera även miljöpartister vill göra gällande. Det pågående
              utredningsarbetet bör inte föregripas med några ställningstaganden
              från riksdagens sida.
            </seg>
            <seg n="bf2cf938">
              När det gäller motionsyrkandena om handläggningen av trafikskadeärenden
              sade jag redan förra året att Finansinspektionen har tittat på
              hur sådana utredningar sköts hos försäkringsbolagen och lämnat
              en rapport under 2003. Rapporten har följts upp under 2005 och
              2007. Detta finns också omnämnt i reservationen. Det hela har
              mynnat ut i ett förslag om att Socialstyrelsens rättsliga råd
              på begäran av Trafikskadenämnden ska få möjlighet att göra en
              expertvärdering av försäkringsläkares medicinska bedömningar,
              vilket i sig skulle innebära en förbättrad rättssäkerhet för de
              skadelidande. Man har också sagt att man bedömer att detta är
              ett bättre alternativ än att försäkringsläkare ställs under Socialstyrelsens
              tillsyn.
            </seg>
            <seg n="c674c7c1">
              Det pågår också arbete med frågor som gäller tvistlösning. I
              direktiven till Trafikförsäkringsutredningen anges att när sådana
              skador som omfattas av trafikförsäkringen undantas från den allmänna
              försäkringen kommer trafikskadades grundtrygghet att avgöras av
              vilken ersättning de får från trafikförsäkringen. Det måste då
              säkerställas att den som anser att ett försäkringsbolag har fattat
              ett felaktigt beslut i ett sådant ärende har goda möjligheter
              att få till stånd en sakkunnig och opartisk prövning av sitt anspråk,
              i sista hand av domstol.
            </seg>
            <seg n="9aa725de">
              Utredaren ska också utreda och överväga i vilken ordning tvister
              om ersättning ska prövas och om särskilda processregler bör införas.
            </seg>
            <seg n="2e9e762a">
              Det finns ytterligare en del man skulle kunna säga om utredningarna
              och om hur handläggningen av ärendena går till. Förra året pekade
              jag på Patientsäkerhetsutredningen, som skulle titta på vissa
              frågor. Utredningen avlämnade ett betänkande i december förra
              året. Den fråga som berör den nu aktuella frågan är tillsynsansvaret
              på hälso- och sjukvårdsområdet när det gäller sakkunniga läkare
              och tandläkare som anlitas för rådgivning av försäkringsbolagen.
              Där har utredningen kommit fram till att övervägande skäl talar
              mot att tillsynsansvaret på hälso- och sjukvårdsområdet utvidgas
              till att omfatta sådana sakkunniga läkare och tandläkare.
            </seg>
            <seg n="e643e7a5">
              Jag ska avslutningsvis också säga någonting om trafikförsäkring
              för barn. Det är viktigt att framhålla att en skadelidandes rätt
              till ersättning det gäller också ett skadat barn inte är begränsat
              till något schablon- eller standardbelopp. Grundprincipen är att
              ersättning fullt ut ska täcka förlusten.
            </seg>
            <seg n="9cd50039">
              Man brukar säga att den skadelidande ekonomiskt ska försättas
              i samma situation som om olyckan inte hade inträffat. Det innebär
              att alla som skadas vid en trafikolycka inte får lika mycket i
              ersättning från försäkringen. Rättvisan i systemet ligger i stället
              i att alla drabbade har rätt till full kompensation för sina förluster.
              Vilka metoder som ska användas för att närmare beräkna inkomstförlusten
              har inte slagits fast i lagstiftningen utan har utvecklats i rättspraxis.
            </seg>
            <seg n="46a802fe">
              Det är svårt att beräkna framtida inkomstförluster. Det gäller
              såväl vuxna som barn. När det gäller barn är det i praktiken en
              schablonersättning som gäller. Precis som Christina Oskarsson
              påpekade finns det enskilda fall där det har utgått högre ersättning
              av det skälet att något barn exempelvis har uttalat starkt att
              när jag blir stor ska jag bli det ena eller det andra. Det har
              i och för sig inte räckt med det, utan då har det också funnits
              stöd i till exempel skolunderlag och andra omständigheter som
              har gjort att beviskravet för en högre ersättning har uppfyllts.
              Det är ganska väsentligt.
            </seg>
            <seg n="d361bee9">
              Det här innebär att man har svårt att säga någonting om framtiden.
              Utrymmet för individuella bedömningar när det gäller barn är betydligt
              mycket mindre än för vuxna personer. Men även när det gäller vuxna
              personer är det svårt att säga vad man skulle ha gjort i framtiden,
              särskilt om man har uttalat ambitioner att byta yrke eller liknande
              om man redan har ett långt yrkesliv bakom sig. Vad skulle de människorna
              ha gjort i fortsättningen? Det här är bevisfrågor, och det ska
              nog fortsätta att vara det.
            </seg>
          </u>
          <note n="6a91cd6a">
            Fru talman! Jag yrkar bifall till utskottets förslag till riksdagsbeslut
            vilket innebär att samtliga motioner avslås.
          </note>
          <note type="speaker" n="bed9b51a">
            Anf. 195 CHRISTINA OSKARSSON (s) replik:
          </note>
          <u who="christina_oskarsson_878bdc" xml:id="i-1a2a8f29bd1465fe-1" n="7b645720">
            <seg n="101288b7">
              Fru talman! Jag har nu lyssnat till dig och ditt anförande, Anti
              Avsan. Du tycker fortsättningsvis precis som förra året. Du har
              läst upp samma text för mig när det gäller trafikförsäkringen.
            </seg>
            <seg n="6c194ee4">
              Din partikamrat Anders Borg, som ingår i samma partigrupp som
              du, har i en intervju talat om att han inte tror på den borgerliga
              regeringens tidigare utfästelse att föra över statens kostnader
              för trafikskadades sjukkostnader till trafikförsäkringen. Som
              jag sade i mitt anförande tycker han alltså att det precis som
              hittills räcker med att gå skattevägen. Han är skeptisk till att
              man kan klara av en övergång till en sådan här modell. Han tycker
              att vi har ett antal väl fungerande socialförsäkringar. Han säger:
              Vi har trimmat upp både sjukförsäkring och a-kassa. Och det är
              vi ju väldigt medvetna om! Han tror därför inte att man ska göra
              en massa systemförändringar på grund av att de skulle ha ett värde
              i sig. Delar du din partikamrats uppfattning, eller tycker du
              fortfarande att vi ska köra den linje som du har läst upp för
              mig här?
            </seg>
          </u>
          <note type="speaker" n="36ff34ed">
            Anf. 196 ANTI AVSAN (m) replik:
          </note>
          <u who="anti_avsan_387eab" xml:id="i-8551aa9dfb6ca3f8-1" n="5014e912">
            <seg n="e2311349">
              Fru talman! Precis som jag sade i mitt anförande blir det en
              del upprepningar. Det beror på att motionerna ser precis likadana
              ut i år som förra året och förrförra året. Det gäller även den
              här frågan.
            </seg>
            <seg n="3f459789">
              Vad beträffar Anders Borgs uttalanden kan inte jag svara för
              vilka överväganden han har gjort och vad han har haft till grund
              för vad han har sagt. Om man har välfungerande socialförsäkringar
              och sådana som är i allt väsentligt tillfredsställande utan att
              man kan rikta någon större kritik mot dem innebär inte det att
              man inte kan genomföra klara förbättringar.
            </seg>
            <seg n="70e958d8">
              Jag tycker att exemplet i Finland är ett tydligt uttryck för
              det. De vinster man har gjort i Finland när man har gått över
              till en sådan lösning som vi håller på och utreder för närvarande
              pekar på att det finns klara fördelar, inte minst för dem som
              är skadelidande. Det tycker jag är ett starkt argument för det
              här.
            </seg>
            <seg n="d95162b7">
              När det gäller olika typer av reformer i en sådan ekonomisk situation
              som den vi i dag befinner oss i kan det naturligtvis tillkomma
              en mängd olika överväganden. Det handlar inte om att det här på
              något vis skulle öka kostnaderna, men samtliga reformer som medför
              förändringar i de system vi faktiskt har medför omställningskostnader.
              Då är frågan vad som är mest angeläget i olika situationer.
            </seg>
            <seg n="7046e93a">
              För vår del ser vi frågan som angelägen av rena sakskäl. Vi kan
              inte se de negativa aspekter som ni från oppositionen pekar på
              i olika sammanhang. Om man kan finna en bättre lösning inte minst
              för de skadelidande så måste det vara någonting eftersträvansvärt.
            </seg>
          </u>
          <note type="speaker" n="12c31a04">
            Anf. 197 CHRISTINA OSKARSSON (s) replik:
          </note>
          <u who="christina_oskarsson_878bdc" xml:id="i-1a2a8f29bd1465fe-2" n="7b645720">
            <seg n="c8a00221">
              Fru talman! Jag håller med om att man kan resonera om olika lösningar
              om det skulle bli förbättringar för de skadelidande. Men när det
              gäller det vi har sett av de nuvarande så kallade förbättringar
              som alliansen har genomfört i socialförsäkringarna vill jag inte
              påstå att det är några förbättringar. Människor har hamnat mellan
              stolar, och människor får gå till socialtjänsten för att kunna
              överleva på grund av att man inte har klarat av förändringarna,
              som skulle bli så bra.
            </seg>
            <seg n="f0390100">
              Motionerna ser likadana ut år efter år, säger Anti Avsan. Det
              beror bara på en sak: Vi får inga svar. Det händer ingenting.
              Ni har bara saker för avsikt, ni tror att det ska hända någonting
              och så vidare. Det här är inte så konstigt. Det är viktiga frågor
              för oss som vi tar upp i våra motioner. När vi inte får något
              vettigt svar måste vi ju motionera igen.
            </seg>
            <seg n="9f907f03">
              Jag har fått svar från Anti Avsan om att han inte delar Anders
              Borgs synpunkter på detta att det inte finns något värde i sig
              i att göra systemförändringar och att man inte ska göra det bara
              för sakens skull.
            </seg>
          </u>
          <note type="speaker" n="e2e270c0">
            Anf. 198 ANTI AVSAN (m) replik:
          </note>
          <u who="anti_avsan_387eab" xml:id="i-8551aa9dfb6ca3f8-2" n="5014e912">
            <seg n="fce5fc04">
              Fru talman! Det här handlar inte om systemförändringar för sakens
              skull. Jag kan upprepa det jag sade alldeles nyss också, om det
              är så.
            </seg>
            <seg n="4658a3ed">
              Det handlar om att genomföra en reform som skulle medföra förbättringar
              för inte minst de skadelidande och även för försäkringskollektivet
              i övrigt, som vi ser det. Man skulle nämligen få en bättre fördelning
              av försäkringspremierna där de som är riskbenägna betalar mer
              än de som är mindre riskbenägna. Det är någonting som vi, indirekt
              i varje fall, har berört på andra sätt här när det gäller försäkringspremier
              i största allmänhet. Det gäller också det ärende som debatterades
              före det här ärendet.
            </seg>
            <seg n="6955eec8">
              Jag tar inte ställning vare sig för eller emot det som Anders
              Borg har uttalat. Jag kan bara säga att han möjligen har andra
              överväganden som ligger till grund för vad han har uttalat. Jag
              kan inte heller förhålla mig till vad han har sagt därför att
              jag inte vet i vilket sammanhang frågan har ställts. Han kan mycket
              väl ha fog för vad han har sagt. Jag tycker att jag likväl har
              fog för vad jag säger.
            </seg>
            <seg n="e2390ba2">
              Vi ska också komma ihåg att jämförelsen med förändringar i socialförsäkringar
              i största allmänhet inte är relevant här. Här talar vi just om
              trafikförsäkringen och ingenting annat. Det är väl också ganska
              klart att det händer något. Det pågår utredningsarbete, och jag
              har redovisat varför utredaren har begärt och också fått förlängd
              tid. Det fordrades en noggrann analys av den omfattande regelmassa
              som måste analyseras innan man kan lägga fram lagförslag. Det
              är väl ganska viktigt att man genomför ett noggrant arbete. Det
              måste ju vara någonting som också ni i oppositionen tycker är
              bra eftersom ni har den kritik som ni riktar mot de här tankarna
              och mot de förslag som omsätts genom utredningen. Så visst händer
              det någonting!
            </seg>
          </u>
          <note type="speaker" n="561722f9">
            Anf. 199 EGON FRID (v) replik:
          </note>
          <u who="egon_frid_85d7bf" xml:id="i-29ff940a80e3f2d3-3" n="b4032e96">
            <seg n="8e7d620d">
              Fru talman! Anti Avsan anser att vår motion om överfallsskyddet
              i hemförsäkringen är ett ogenomtänkt förslag. Förmodligen tycker
              Anti Avsan det på grund av att det är en viktig jämställdhetsfråga.
              För Anti Avsan kanske jämställdhet är ogenomtänkt, men det är
              det inte för oss i Vänsterpartiet. Dessutom förlöjligar han den
              fråga som jag tar upp i reservationen. Han försöker påstå att
              jag har sagt att en närstående kan vara okänd.
            </seg>
            <seg n="053ca6dc">
              Överfallsskyddet är en viktig del av hemförsäkringen som en konsumentförsäkring.
              Reglerna när det gäller konsumentförsäkringar ska vara tvingande
              till försäkringstagarens förmån. Då är ersättning till försäkringstagaren
              om han eller hon själv skadas eller blir skadeståndsskyldig viktig.
              Jag kan än en gång hävda att den här tydliga avtalsfriheten vilar
              på en manlig norm, och uppenbarligen är Anti Avsan representant
              för den manliga normen. Men vad är det bärande skälet till att
              man inte jämställer våld mot män från en okänd på gatan med våld
              från närstående i hemmet när det är en försäkringstagare som skadas?
              Om man har en jämställd syn på hemförsäkringen ska de uppenbarligen
              omfattas.
            </seg>
          </u>
          <note type="speaker" n="61b6d660">
            Anf. 200 ANTI AVSAN (m) replik:
          </note>
          <u who="anti_avsan_387eab" xml:id="i-8551aa9dfb6ca3f8-3" n="5014e912">
            <seg n="e3652fb0">
              Fru talman! Jag tror att det som skadar jämställdhetssträvandena
              mest är att göra sådant som inte är jämställdhetsfrågor till förmenta
              jämställdhetsfrågor, och det anser jag att Egon Frid gör i det
              här fallet.
            </seg>
            <seg n="b5dac09c">
              Det handlar inte om huruvida kvinnor blir misshandlade av män
              eller inte. Det är min bestämda uppfattning att kvinnomisshandlare
              ska lagföras. De ska bära ansvaret för vad de har gjort. Man ska
              inte komma undan och inte bli lagförd genom att kvinnan i stället
              får ut en ersättning från hemförsäkringen som omfattar ett överfallsskydd
              som ursprungligen är till för att ersätta en person som blir drabbad
              av våld i en situation när gärningsmannen försvinner och man inte
              ens vet vem det är.
            </seg>
            <seg n="241326aa">
              På något vis ska den som blir drabbad kompenseras. Det tycker
              jag är väldigt viktigt. Men det ska inte ske genom att alla andra
              i försäkringskollektivet betalar detta. Egon Frid får gärna tycka
              att jag raljerar, men det handlar inte om det. Jag ställer frågan
              igen. Det är en retorisk fråga. Vem kan vara okänd som skadevållare
              i en sådan relation och ingå i den krets där man inte kan utkräva
              ersättning från överfallsmomentet i sin hemförsäkring? Det kan
              inte vara en person som är okänd, som jag ser det. Då ska den
              personen bära ansvaret, bli lagförd och dömd för brottet. Han,
              om det är en man, ska också betala skadeståndet. Det kan även
              vara fråga om samkönade relationer, och det förekommer i enstaka
              fall att kvinnor misshandlar män även om det är ganska ovanligt
              relativt sett.
            </seg>
            <seg n="bf313ab3">
              Det är mitt svar. I övrigt har jag redogjort för varför det inte
              är ett genomtänkt förslag.
            </seg>
          </u>
          <note type="speaker" n="b708678e">
            Anf. 201 EGON FRID (v) replik:
          </note>
          <u who="egon_frid_85d7bf" xml:id="i-29ff940a80e3f2d3-4" n="b4032e96">
            <seg n="7e5fd00a">
              Fru talman! Jag har inte hävdat att den här personen är okänd.
              De personerna är naturligtvis kända. Dessutom håller jag med Anti
              Avsan om att alla våldsverkare, oavsett var, när och hur våldet
              utövas, ska lagföras. Det är målet för hela rättsväsendet att
              de personer som begår den typen av brott ska lagföras precis som
              andra som begår brott.
            </seg>
            <seg n="decd1bd5">
              Men frågan gäller ändå den jämställda rättigheten i en konsumentförsäkring
              som hemförsäkringen. Varför ska inte en kvinnas rätt väga lika
              starkt som en mans rätt när det gäller att få ersättning för kroppsskada
              eller lidande från de delar som ingår i överfallsskyddet i en
              hemförsäkring?
            </seg>
            <seg n="d3a2e305">
              Det handlar om svåra avvägningsfrågor. Det är svåra utredningsfrågor,
              men det är inte någon skillnad. Det är lika svårt att utreda våldsbrott
              och hitta en gärningsman som ska dömas för brottet oavsett om
              det sker i hemmet eller om det är ute på stan. Rätten för den
              enskilda personen att få ersättning för vållade skador är viktig
              oavsett om det är en kvinna som skadas i hemmet eller om det är
              en man som skadas på gatan. Det är detta helt orimliga som vi
              lyfter fram i motionen. Vi kan inte se det på något annat sätt
              än att det är en manlig norm som styr detta, och Anti Avsan är
              en representant för denna.
            </seg>
            <seg n="0edfe340">
              Förstår Anti Avsan över huvud taget det problem som vi försöker
              påvisa? Jag vet att du har jobbat i verksamheter där du har sett
              och stött på det här problemet. Förstår du det över huvud taget?
              Hur tänker du dig själv att den här frågan ska lösas?
            </seg>
          </u>
          <note type="speaker" n="def47861">
            Anf. 202 ANTI AVSAN (m) replik:
          </note>
          <u who="anti_avsan_387eab" xml:id="i-8551aa9dfb6ca3f8-4" n="5014e912">
            <seg n="55d1a498">
              Fru talman! Jag är frestad att säga att jag inte förstår hur
              Egon Frid tänker, men jag ska anstränga mig för att försöka göra
              det.
            </seg>
            <seg n="a5bf767a">
              Till att börja med kan jag säga att överfallsmomentet i hemförsäkringar
              är könsneutralt, i annat fall lägger man en massa egna värderingar
              i det. Är det någon skillnad när det gäller möjligheten att få
              ersättning om man har råkat ut för våld från en man eller en kvinna?
              Jag kan inte tänka mig det. Jag kan hålla med om att våld i hemmet
              oftast handlar om att kvinnor blir misshandlade av män, men detta
              faktum gör inte att en försäkringsersättning som utgår från ett
              försäkringsvillkor blir ojämställt. Det skulle ha gällt även om
              en man blir misshandlad av en kvinna eller om någon blir misshandlad
              i en samkönad relation. Jag menar att det är en konstruktion att
              detta är en manlig norm. Då utgår man från någonting som egentligen
              inte är relevant i sammanhanget.
            </seg>
            <seg n="48839c2f">
              Att det sedan förhåller sig på det sättet att man bör få ersättning
              om man är skadelidande är fullt rimligt. Men överfallsmomentet
              är till för att, om man har råkat ut för en skada och om det av
              olika skäl inte går att finna en gärningsman, man inte ska bli
              skadeslös. Det är det en sådan försäkring syftar till. Det behöver
              inte uppfyllas i ett förhållande där man vet vem den andre är.
              När det gäller möjligheten att få försäkringsersättning handlar
              det om att det har inträffat ett försäkringsfall, att man faktiskt
              har blivit misshandlad. Då kan det lika gärna prövas i en brottmålsrättegång.
            </seg>
          </u>
          <note type="speaker" n="85516b18">
            Anf. 203 MARIA KORNEVIK JAKOBSSON (c):
          </note>
          <u who="unknown" xml:id="i-d470e0ffcf9ad4f5-0" n="4f089bd6">
            <seg n="b4b0b5c2">
              Fru talman! Jag ska fatta mig kort då Anti Avsan var mycket utförlig
              i sitt anförande. De allra flesta av dagens motioner handlar om
              vem som ska ha ansvar för vad när något händer som leder till
              skada i någon form. Det handlar också om vad som är rimligt att
              begära av den enskilda personen när det gäller förebyggande åtgärder
              och försäkringsskydd.
            </seg>
            <seg n="8af1cb70">
              Det här är ett område där varje fall är unikt, men där det ändå
              behöver finnas en lagstiftning som tillgodoser behovet i de allra
              flesta situationer. Det går inte att täcka in allt, men det ska
              finnas möjlighet för var och en att skydda sig så långt det är
              möjligt utifrån vars och ens behov och önskemål.
            </seg>
            <seg n="2c18e63b">
              Jag tycker att det är vi som vuxna, som föräldrar och kanske
              i vår yrkesroll som har ansvaret, men kanske också skolan skulle
              kunna ha en central roll i att förmedla hur viktigt det är att
              man skyddar sig genom försäkringar av olika slag. Det gäller då
              både det egna skyddet och det ansvar man har om man blir skyldig
              till någon annans skada.
            </seg>
            <seg n="38ad4cbb">
              Fru talman! Att som några socialdemokrater kräver i en motion
              ha en obligatorisk hemförsäkring kan trots allt inte vara rimligt.
              Det bör vara upp till var och en att skydda sin bostad och sin
              egendom. Vi ska inte påtvinga medborgarna de kostnaderna om de
              inte vill ha dem, och vi ska heller inte ta ifrån dem deras egna
              ansvar för sin egen vardag.
            </seg>
            <seg n="3319853d">
              Olika försäkringsbelopp för barn är en oerhört svår fråga. Jag
              kan känna en viss sympati för de tankar som motionärerna för fram.
              Men jag har samtidigt också en förståelse för att förutsättningarna
              kan vara olika, och jag bejakar flexibiliteten i systemet i stället
              för en stelbenthet där det unika i varje försäkringsfall aldrig
              kan beaktas.
            </seg>
            <seg n="e5ac9935">
              Eftersom frågan är på dagordningen på departementet, precis som
              har sagts förut, finns det inget behov just nu av att från riksdagen
              föreslå några åtgärder.
            </seg>
            <seg n="430a8c5a">
              Det har pratats mycket om hemförsäkringens vara eller inte vara
              och våld i samband med detta. Hemförsäkring i samband med våld
              och stöld i till exempel särskilt boende eller våld i hemmet har
              också ett gott syfte, men det blir ju omöjligt att hantera. Om
              man tar det senare och hårdrar det skulle det, precis som sades
              förut, kunna öka våldet. Man kan tänka på de våldsbenägna männen
              det är ju fortfarande oftast män som då skulle kunna få betalt
              för att slå sin fru eller sambo genom försäkringsersättning, och
              det tror jag inte främjar friden precis. Det är, precis som har
              sagts förut, andra incitament än hemförsäkringen som ska ta hand
              om det.
            </seg>
            <seg n="f67fac4a">
              Fru talman! Detta med eget ansvar kontra samhällets återspeglas
              också i en motion om försäkringsbolagens skyldighet att informera
              ett dödsbo om att det finns försäkringar. För de allra flesta
              är det kanske självklart att ha ordning på sina försäkringspapper
              i en pärm eller mapp som finns tillgänglig i hemmet. Har det funnits
              en anställning är det naturligt att kontakta arbetsplatsen, och
              är man egen företagare finns det kanske ofta en revisor i bakgrunden
              som kan vara behjälplig. Men jag kan ändå ha en viss förståelse
              för att det i vissa situationer kan bli besvärligt för de efterlevande.
            </seg>
            <seg n="ca875b42">
              En motion som inte sällan diskuteras är den som Johan Linander
              och Roger Tiefensee har skrivit om arbetsgivarens regressrätt
              vid skada som har uppkommit genom annans vållande. Den vanligaste
              situationen är förmodligen skada som uppkommer i samband med idrott.
              Ibland hör man då arbetsgivare som säger att det är för farligt
              att anställa någon som spelar ishockey eller fotboll med tanke
              på skaderisken och påverkan på arbetet. Det är bara ett exempel,
              för det inträffar ständigt och jämt att någon blir skyldig till
              någon annans personskada. Det må vara på krogen eller i en trafikolycka,
              men det förekommer ofta. Att då arbetsgivaren ska stå för sjuklönen
              trots att andra är skyldiga kanske inte är så helt självklart.
              Men även det här behandlas nu på Justitiedepartementet, och det
              finns inga speciella skäl till att nu göra något annat än att
              avvakta det resultatet innan ytterligare åtgärder vidtas från
              riksdagens sida.
            </seg>
            <seg n="9e2a6129">
              Fru talman! Det finns ytterligare ett antal motioner som mer
              eller mindre tangerar det som jag redan har refererat till, men
              jag nöjer mig med dessa kommentarer och yrkar bifall till utskottets
              förslag till beslut och avslag på samtliga motioner och reservationer.
            </seg>
          </u>
          <note type="speaker" n="7be96732">
            Anf. 204 JAN ERTSBORN (fp):
          </note>
          <u who="jan_ertsborn_46494c" xml:id="i-2b546d765cba373e-0" n="b6c61235" next="i-967bad97183aafc6-0">
            <seg n="49b5d51e">
              Fru talman! Det här är verkligen favorit i repris. Vi är några
              stycken här som förra mandatperioden satt i lagutskottet. Det
              innebär att det är sjunde året som vi står här och debatterar
              i huvudsak samma frågor.
            </seg>
          </u>
          <note n="3b379f41">
            Jag vill inleda med att yrka bifall till utskottets förslag till
            riksdagsbeslut och avslag på reservationerna.
          </note>
          <u who="jan_ertsborn_46494c" xml:id="i-967bad97183aafc6-0" n="b6c61235" prev="i-2b546d765cba373e-0">
            <seg n="eb8f8bbc">
              Sedan ska jag, för att inte upprepa för mycket i den här debatten,
              stanna vid två av de 14 punkter som vi har i betänkandet, handläggningen
              av trafikskadeärendena och trafikskadeersättningen till barn.
            </seg>
            <seg n="60545cb0">
              De här två punkterna har jag valt ut därför att jag just på de
              punkterna kan tala utifrån min egen erfarenhet som advokat. Jag
              har under de ungefär 30 år som jag drev advokatverksamhet hela
              tiden handlagt regleringar av trafikskador och personskador i
              trafiken. Jag vet inte hur många det är, men minst något hundratal.
            </seg>
            <seg n="3fcb4cf6">
              Det är mycket diskuterat hur de här ärendena handläggs, de som
              är långvariga och svåra. Av de 50 000 eller 60 000 skador som
              inträffar varje år jag vet inte riktigt vilken siffra som är aktuell
              är det högst 10 procent som utgörs av de riktigt allvarliga skadorna
              där det också blir långvariga skaderegleringar med försäkringsbolagen.
              Det är sådana fall som jag har arbetat med.
            </seg>
            <seg n="ed4ea48a">
              Det är en långsam handläggning, men det finns många skäl till
              det. Det finns långsamma advokater. Det finns långsamma tjänstemän
              på försäkringsbolagen. Sedan finns det skador som inträffar på
              väg från och till arbetet så att de klassas som arbetsskador.
              Då ska de först till Försäkringskassan och hanteras den vägen
              innan man kan reglera det med försäkringsbolaget. Jaha, då gick
              det några år bara på frågan om arbetsskadelivränta, för det är
              ungefär den takten som Försäkringskassan under de senaste åren
              har haft för att handlägga det här.
            </seg>
            <seg n="4a8d3328">
              Det här är besvärligt, men det är inte omöjligt att komma över.
              Det går, när man biträder de skadelidande, att få förskott på
              ersättningarna eller a conto-belopp hela tiden. Det är precis
              vad försäkringsbolagen gör också.
            </seg>
            <seg n="62d0accd">
              Sedan handläggs de här allvarliga skadeärendena nästan alltid
              i Trafikskadenämnden. Där vet vi om vi till exempel läser motionerna
              att om man har en invaliditet överstigande 10 procent måste försäkringsbolagen
              gå till Trafikskadenämnden. Men min halländske socialdemokratiske
              kollega Hans Hoff skriver i sin motion att den enskilde inte kan
              begära och få yttrande från Trafikskadenämnden, och där har han
              helt fel. Jag blev lite överraskad över att han skrev så. Men
              för att vara riktigt förvissad inför kvällens debatt kontaktade
              jag Trafikskadenämnden i eftermiddags och fick bekräftat att det
              går alldeles utmärkt för den enskilde. Det var mitt minne också,
              därför att jag har haft sådana ärenden. Den enskilde som är skadad
              kan alltså få sitt ärende prövat i Trafikskadenämnden. Där har
              också skett förbättringar under handläggningen, nu bland annat
              genom Socialstyrelsens rättsliga råd.
            </seg>
            <seg n="58423890">
              Jag tycker fortfarande att det finns anledning att kritisera
              försäkringsbolagen för en del handläggningar av personskador,
              men den värsta kritiken är faktiskt att vi har bekymmer med kostnaderna
              för biträde. Det har varit så under en lång tid att försäkringsbolagen
              har varit ganska generösa med att bekosta advokathjälp till dem
              som har varit allvarligt skadade. Det har man faktiskt dragit
              ned under senare år, och det tycker jag är ett bekymmer. Jag har
              nämligen den bestämda uppfattningen att en advokat som är något
              specialiserad på det här området kan göra väldigt mycket nytta
              för sin klient.
            </seg>
            <seg n="35b12f5b">
              Den här frågan kommer ju, som väl är, upp när Trafikförsäkringsutredningen
              kommer med sitt betänkande i sommar, nämligen hur vi ska hantera
              detta med rättshjälpsbiträde åt de skadade. Det är en viktig fråga.
              Frågan är också om vi behöver ändra till exempel processreglerna
              i rättegångsbalken, för vi måste få möjlighet att pröva frågorna
              även i domstol.
            </seg>
            <seg n="e592311c">
              Jag tror också att det kan bli väldigt intressant att läsa betänkandet
              när det väl kommer för att se om frågorna kring sjukpenning och
              sjukersättning kan samordnas på ett annat sätt än i dag. Jag har
              ingen fast uppfattning i dag om åt vilket håll man ska gå i den
              frågan, men det ska bli väldigt intressant att se vad utredaren
              kommer fram till. Jag tycker att det bästa vi kan göra faktiskt
              är att vara ganska öppna i den frågan.
            </seg>
            <seg n="9c35a257">
              Så går jag över till trafikskadeersättning för barn.
            </seg>
            <seg n="a87c03fa">
              När Socialdemokraterna nu begär att det ska vara ett schablonbelopp,
              lika för alla barn, har i alla fall jag utgått från att man talar
              om en del i skaderegleringen, nämligen om ersättning för förlorad
              arbetsförtjänst i framtiden. All annan ersättning är ju lika.
              För ett handikapp i form av förlorad syn är det samma ersättningsnorm
              som gäller för alla barn, oberoende av från vilken familj barnet
              kommer. Det är väl inkomstsidan som är avgörande.
            </seg>
            <seg n="8de8418b">
              Naturligtvis är det då oerhört intressant att konstatera att
              Socialdemokraterna på den här punkten lämnar inkomstbortfallsprincipen,
              som ju gäller vid sjukförsäkring, arbetsskador, arbetslöshetsersättning
              och så vidare. Här vill man helt plötsligt inte att det ska ses
              till vilket inkomstbortfall som varit i det enskilda fallet.
            </seg>
            <seg n="f4cf7dd7">
              Det är naturligtvis svårt att avgöra det om det är ett väldigt
              litet barn en tvååring eller en femåring som skadats. Jag har
              haft ett fall som jag tänker berätta om. Det gäller en flicka
              som var 14 år när hon blev mycket allvarligt skadad i trafiken.
              Hon behöver vård dygnet runt. Hon är så funktionshindrad som man
              egentligen kan vara.
            </seg>
            <seg n="44236f6d">
              Innan olyckan inträffade talade hon om precis det som Anti Avsan
              lite grann var inne på. Till två lärare i skolan sade flickan:
              Jag ska bli advokat när jag blir stor. Det var lite av en tillfällighet
              att det var just det yrket, men så var det.
            </seg>
            <seg n="5c0600b7">
              När vi skulle reglera flickans skadeersättning talade jag med
              de två lärarna. De höll med om att flickan hade sagt vad jag här
              har berättat om. De var beredda att intyga att flickan hade, som
              de kunde bedöma, alla förutsättningar att fortsätta med studentexamen
              och en juristexamen och sedan gå vidare.
            </seg>
            <seg n="20894bcb">
              Detta lade vi fram för försäkringsbolaget. Trafikskadenämnden
              tog i vanlig ordning upp ärendet, som de ska göra, och flickan
              fick en ersättning baserad på löneutvecklingen för jurister. Hon
              fick alltså en högre ersättning än hon skulle ha fått om hon hade
              sagt att hon skulle bli rörläggare exempelvis.
            </seg>
            <seg n="0c97f47a">
              Är detta på något vis orättvist? Jag tycker att ordet rättvisa
              är ett svårt ord.
            </seg>
            <seg n="331413cd">
              Ska vi införa en schablonmetod och missunna just den här flickan
              att få den lite högre ersättning som hon kunde visa att hon hade
              rätt till? Nej, så kan vi naturligtvis inte göra.
            </seg>
            <seg n="a82cb87a">
              Om det är något problem i sammanhanget som ska tas upp så är
              det att ersättningen för dem som får minst ersättning i form av
              livränta är för låg. Det tar ni inte upp i era motioner, men det
              är en fråga som man säkert kan diskutera.
            </seg>
            <seg n="b3d868d4">
              Jag tycker att mitt fall är ett alldeles utmärkt exempel på att
              en person som blir skadad faktiskt kan försättas i situationen
              att en olycka inte inträffat när det gäller ersättning för inkomstförlust.
              För denna otroligt funktionshindrade flicka kan det aldrig ersättas
              i pengar.
            </seg>
            <seg n="1d7e5c28">
              Jag förstår inte resonemanget om alla människors lika värde i
              det här sammanhanget, utan i det här sammanhanget måste det vara
              fråga om att man ska ge ersättning för den skada som vållats i
              trafiken. Det var precis vad som skedde i det här aktuella fallet,
              och så tycker jag att det ska vara också i fortsättningen.
            </seg>
          </u>
          <note type="speaker" n="09189447">
            Anf. 205 YVONNE ANDERSSON (kd):
          </note>
          <u who="yvonne_andersson_78c29c" xml:id="i-e315b2705d43deb1-0" n="5e98c77e">
            <seg n="63fc8ff7">
              Fru talman! I morse hörde jag på en nyhetssändning att det är
              livsfarligt att vara överviktig. Man behöver kanske försäkringar
              också för det vem vet? Hur som helst, efter att ha lyssnat på
              en sådan nyhetssändning klassar vi ju inte ned de butiker som
              säljer felaktig mat, för mycket mat eller vad det nu är fråga
              om. På något sätt tycker vi i stället att människor får ta ett
              eget ansvar. Man får hitta vägar för att komma åt problemen.
            </seg>
            <seg n="73eb22e8">
              Fru talman! Jag tycker att det ibland är lite grann av samma
              sak när det gäller försäkringar och att debatter går i repris.
              Vid varje tillfälle då vi har debatterat försäkringsavtalslagen,
              försäkringar och så vidare har det bakom funnits ett slags negativ
              syn på försäkringar. Men jag ska ärligt säga att jag tycker att
              det är väldigt bra att vi har försäkringar. Vi borde, som jag
              inledningsvis sagt, ha ännu fler olika typer av försäkringar,
              för då kan vi välja den som passar just oss.
            </seg>
            <seg n="514d29c7">
              Fru talman! När två socialdemokrater motionerar om att vi borde
              ha obligatoriska hemförsäkringar börjar jag fundera på hur vi
              vill passivisera människor. Jag tror på människors lika värde.
              Men jag tror också på människors förmåga att aktivt ta ansvar
              för sina handlingar och att aktivt välja bland olika försäkringar
              så att det i utbudet av försäkringar blir en försäkring som passar
              just en själv.
            </seg>
            <seg n="28c55abf">
              Väldigt många har hemförsäkringar 96 procent, tror jag att jag
              fick det till. Många av dessa har en hemförsäkring med resevillkor.
              Vi skulle kanske ännu mer uppmärksamma behovet av information
              om de möjligheter som våra försäkringar ger. Själv har jag fått
              del av försäkringar genom att jag hamnat i ett och annat bryderi.
              Till exempel när det gäller reseförsäkringar har jag upptäckt
              att jag hoppsan har tre olika sådana. Reseförsäkringen i hemförsäkringen
              var bäst i just mitt fall.
            </seg>
            <seg n="f5367d02">
              Över huvud taget tror jag att det är viktigt att skapa kunskap
              om vilka möjligheter till försäkringar vi har och om till vad
              vi inte har försäkringar. Jag tror inte att vi då behöver tala
              om vare sig könsskillnader eller andra delar obligatorium och
              så vidare utan det handlar om att vi vet vad vi har försäkrat
              oss för, vad försäkringen gäller för och hur vi på bästa sätt
              kan nyttja den.
            </seg>
            <seg n="c6048c2b">
              Fru talman! Barnförsäkringar tycker jag är väldigt intressanta.
              De flesta försöker ha någon typ av försäkring för sitt barn. Alla
              har vi kanske varit med om det. År 2005 kom just det faktum in
              i försäkringsavtalslagen att varje medborgare ska kunna ansöka
              om en försäkring. Försäkringsbolaget ska ange ett skäl till sin
              hantering i frågan.
            </seg>
            <seg n="99bbd64d">
              Det är intressant att notera att det fortfarande är bara 75 procent
              av inkomna ansökningar som beviljas utan några som helst förbehåll.
              För 7 procent av alla barn blir det avslag. Det är naturligtvis
              inte särskilt förnämligt att inse att det är så. Alldeles självklart
              måste vi jobba vidare med detta. Nu gör regeringen det.
            </seg>
            <seg n="c917aaf9">
              Justitiedepartementet jobbar mycket med frågan. Man följer upp
              försäkringsavtalslagen, och man hoppas att på något sätt kunna
              ta sig an problemet. Förhoppningsvis kommer frågan om att vissa
              barn inte beviljas en försäkring att få en lösning, förmodligen
              i samband med omarbetningen av promemorian Försäkringsbolags tillgång
              till patientjournaler . Det är jag glad över.
            </seg>
            <seg n="805589f6">
              Jag hoppas att vi kommer vidare med de här olika frågorna. Men
              som sagt: Vi gör någonting. Vi följer upp och arbetar hela tiden.
              Vi bereder frågor noga. Jag är fascinerad av att så mycket hänt
              under de senaste två åren då relaterat till de många år då den
              nuvarande oppositionen satt vid makten.
            </seg>
          </u>
          <note type="speaker" n="e498121e">
            Anf. 206 CHRISTINA OSKARSSON (s) replik:
          </note>
          <u who="christina_oskarsson_878bdc" xml:id="i-1a2a8f29bd1465fe-3" n="7b645720">
            <seg n="52695f23">
              Fru talman! Ja, Yvonne Andersson, vi är fascinerade av olika
              saker här i livet. Jag måste säga att det förvånar mig mycket
              att Yvonne Andersson är fascinerad av det som hänt i de här frågorna.
              Bland annat gäller det då försäkringsavtalslagen.
            </seg>
            <seg n="a88006df">
              Yvonne Andersson och jag var parhästar, kan man nästan säga,
              när försäkringsavtalslagen jobbades fram. Jag uppskattade mycket
              din medverkan, Yvonne, i det arbetet. Det vill jag att du ska
              veta.
            </seg>
            <seg n="e7b93940">
              Du var en av dem som drev på. Skulle du gå med på försäkringsavtalslagen
              skulle det minsann bli en snabb uppföljning. Precis som jag sade
              i mitt anförande var det ett stort regelverk som skulle sättas
              i sjön, och det är mänskligt att man missar någonting. Du var
              väldigt pådrivande där. Men den drift du hade då försvann när
              ni hamnade i regeringsställning i den borgerliga alliansen. För
              försäkringsavtalslagen har inte börjat följas upp, i alla fall
              inte enligt betänkandet.
            </seg>
            <seg n="0d100944">
              Det du nu sade i talarstolen står det ingenting om i betänkandet,
              utan det står att man har för avsikt om det behövs. Så står det.
              Jag undrar om du inte tycker att det behövs, även om det finns
              så många mer eller mindre bekymmersamma frågor som man har märkt
              sedan försäkringsavtalslagen trädde i kraft.
            </seg>
          </u>
          <note type="speaker" n="0e7d8fdb">
            Anf. 207 YVONNE ANDERSSON (kd) replik:
          </note>
          <u who="yvonne_andersson_78c29c" xml:id="i-e315b2705d43deb1-1" n="5e98c77e">
            <seg n="5ea2e4b3">
              Fru talman! Jag vet inte hur min kollega Christina Oskarsson
              läser betänkanden, men på s. 8 står det väldigt tydligt att utskottet
              hänvisar bland annat till pågående arbete i Regeringskansliet.
              Det där kan vi väl utveckla lite, men enligt den information som
              jag har fått pågår det ett arbete. Jag har ingen anledning att
              tro att det inte gör det.
            </seg>
            <seg n="776f6ead">
              Christina Oskarsson säger att vi har varit parhästar och drivit
              på i de här frågorna: Ja, vi drivs väl av samma intresse av att
              det ska fungera väl. Det ska vi fortsätta med, men då ska vi inte
              beskylla någon för att det inte händer någonting, utan intresset
              finns kvar. Vi i majoriteten tycker att det som trots allt har
              hänt är bra. Det är så många uppgifter som den här regeringen
              fick ta sig an med en gång och arbeta med inom olika områden.
            </seg>
            <seg n="4abd89a3">
              Får vi ett bra beslut här, som vi följer upp, om att vi äntligen
              genom vår majoritet de facto får till stånd att alla barn har
              möjlighet att prövas för försäkring ska jag bli jätteglad.
            </seg>
          </u>
          <note type="speaker" n="4936b4ed">
            Anf. 208 CHRISTINA OSKARSSON (s) replik:
          </note>
          <u who="christina_oskarsson_878bdc" xml:id="i-1a2a8f29bd1465fe-4" n="7b645720">
            <seg n="234e4344">
              Fru talman! Jag kan inte hitta någonting om just försäkringsavtalslagen.
              Att det pågår arbete, att man har för avsikt och att det kanske
              blir en massa utredningar är inte det jag pratar om, Yvonne Andersson.
              Jag pratar om försäkringsavtalslagen, som du och jag höll på med.
              Du var pådrivande.
            </seg>
            <seg n="e20a52ec">
              Jag kan inte hitta du får gärna visa mig var det står att det
              finns en pågående uppföljning av försäkringsavtalslagen. Det finns
              inget annat svar än att det pågår utredningar.
            </seg>
            <seg n="c3afbc26">
              Jag vet hur Yvonne Andersson stred i kammaren för att det inte
              hände någonting när vi hade någon utredning. Vi har satt i sjön
              en massa utredningar och kom med bra förslag före valet 2006.
              Det var mycket för att de borgerliga ledamöterna drev de frågorna,
              och vi tyckte att det var viktigt att jobba snabbt med dem.
            </seg>
            <seg n="88066cfe">
              Vi har inte från Socialdemokraterna i utskottet ställt oss bakom
              att det ska vara någon obligatorisk hemförsäkring. Det står under
              särskilda yttranden längst bak i betänkandet.
            </seg>
          </u>
          <note type="speaker" n="44650b52">
            Anf. 209 YVONNE ANDERSSON (kd) replik:
          </note>
          <u who="yvonne_andersson_78c29c" xml:id="i-e315b2705d43deb1-2" n="5e98c77e">
            <seg n="483c9268">
              Fru talman! Jag är glad för att Christina Oskarsson påpekar att
              de inte ställer sig bakom obligatorisk hemförsäkring. Jag var
              orolig för mentaliteten att passivisera människor så att de inte
              tar eget ansvar. Jag tycker att det är bra att hon gjorde det.
            </seg>
            <seg n="a694287a">
              När det gäller försäkringsavtalslagen som begrepp kan jag inte
              säga att jag sett det nämnt, men arbete med barnförsäkringar och
              andra försäkringar pågår. Det viktiga är att det arbetet fortgår.
            </seg>
            <seg n="d67a5794">
              Om jag under förra mandatperioden sade till den dåvarande regeringen,
              den socialdemokratiska, att jag inte tyckte att det hände så mycket
              står jag för det fortfarande. Jag tyckte att de, med tanke på
              den långa tid de satt vid makten, kunde ha presterat mer.
            </seg>
            <seg n="01285ade">
              Jag tycker att det är jättemärkligt när ni, Christina Oskarsson,
              anklagar oss för att det är olika typer av skadestånd till exempel
              gällande barn, som sades i föregående replikskifte. Det var faktiskt
              det som ni åstadkom, och det är inte borttaget. Vi behöver väl
              inte försvara det ni har gjort mot er själva. Det är nog en debatteknik
              som vi behöver ompröva. Men vi kan gärna prata senare om vart
              försäkringsavtalslagen har tagit vägen.
            </seg>
          </u>
          <note n="061c3267">
            Överläggningen var härmed avslutad.
          </note>
          <note n="53958973">
            18 § Grönboken om kollektiva prövningsmöjligheter för konsumenter
          </note>
          <note n="55d94926">
            Föredrogs
          </note>
          <note n="5f0d7da8">
            Tredje vice talmannen konstaterade att ingen talare var anmäld.
          </note>
          <note n="3e516cc6">
            19 § Dricksvattenförsörjning beredskap för stora kriser
          </note>
          <note n="55d94926">
            Föredrogs
          </note>
          <note type="speaker" n="e664b0e2">
            Anf. 210 MATS BERGLIND (s):
          </note>
          <u who="mats_berglind_6a4f2e" xml:id="i-28f7098376747d6e-0" n="820a559a">
            <seg n="a4fa57ec">
              Fru talman! Det har blivit ett bevingat uttryck när en känd journalist
              i samband med att Nobelpriset i litteratur skulle tillkännages
              ropade: Äntligen! Jag kan inte påstå att jag kan använda det uttrycket
              i den här frågan, utan jag får tyvärr säga: Återigen!
            </seg>
            <seg n="0724392a">
              Återigen har Riksrevisionen kommit med mycket skarp kritik mot
              regeringen för att man inte har fungerande ansvar för vissa centrala
              frågor vid kriser. Den här gången handlar det om att Riksrevisionen
              är skarpt kritisk mot att det inte är en fungerande krishantering
              för vattenförsörjning. Det kan låta lite allmänt och banalt. Vi
              tycker att det är som vanligt. Vrider vi upp kran ska det komma
              vatten, och knäpper vi på lysknappen ska lampan tändas. Det är
              just sådana elementära och vanliga saker som sätts ur funktion
              när det blir en ordentlig kris. Riksrevisionen har uppmärksammat
              att det inte finns någon plan från statlig sida för hur man i
              så fall ska hantera frågan. Det tycker jag är allvarsamt.
            </seg>
            <seg n="72897161">
              Jag har i flera debatter som handlat om civila krissituationer
              frågat regeringsföreträdare om de inte har förtroende för Riksrevisionen
              som kommer med sina åsikter. Jag har fått undanglidande svar som
              att vi tar det på allvar, vi lyssnar noggrant, det ska behandlas
              på ett riktigt sätt. Ja, det ska behandlas på ett riktigt sätt.
              Men tar man Riksrevisionens anmärkningar på allvar måste man göra
              någonting med anledning av den kritik som framförs, vilket man
              från regeringshåll inte gjort.
            </seg>
            <seg n="1e78ea6a">
              Vän av ordning som läst betänkandet ser ju att vi inte har någon
              reservation i frågan. Det finns faktiskt ett visst positivt inslag
              det börjar fungera. Vi är lite optimister, vi hoppas alltid på
              att man ska ta till sig sådan här kritik och komma med förslag.
              Nu tror och hoppas vi att regeringen tar sitt ansvar, gör någonting
              och bemöter kritiken med konkreta åtgärder.
            </seg>
            <seg n="1db64697">
              Vi tänker från vår sida hålla ett öga på detta och se till att
              det händer någonting. Annars måste vi ta upp frågan igen. Det
              är inte första gången utan kanske tredje eller fjärde gången som
              Riksrevisionen kritiserar, och troligtvis blir det en femte gång
              då man kommer med synpunkter på att regeringen inte gör någonting
              i fråga om krisåtgärder vid en eventuell civil kris.
            </seg>
            <seg n="07a62726">
              Därför, fru talman, har jag inget yrkande, utan jag vill göra
              en ordentlig markering att vi ser allvarligt på den här kritiken.
              Vi kommer att följa upp hur regeringen tänker agera. Man kan inte
              få vara passiv i alla frågor.
            </seg>
          </u>
          <note type="speaker" n="1784f0da">
            Anf. 211 ULF GRAPE (m):
          </note>
          <u who="ulf_grape_f10fe1" xml:id="i-d5216e864a6c3a16-0" n="12f933c7" next="i-b4fa056f9044eae6-0">
            <seg n="73fa3c78">
              Fru talman! Kära åhörare! Riksrevisionen har granskat om regeringen
              och de statliga myndigheterna har beredskap att hantera en allvarlig
              kris i dricksvattenförsörjningen i våra tre storstadsområden.
              Revisionsrapporten pekar på att en del områden fungerar riktigt
              bra på lokal nivå men att det framför allt på nationell nivå finns
              åtgärder som behöver vidtas.
            </seg>
            <seg n="eb05f8d5">
              I planeringen för fredstida kriser har regeringen betonat att
              samhällets krishanteringsförmåga ska byggas upp underifrån, från
              lokal nivå via regional till nationell nivå. Det är tre grundläggande
              principer som gäller för detta.
            </seg>
            <seg n="ea21b646">
              Med ansvarsprincipen menas att den som har ansvar för en verksamhet
              under normala förhållanden ska ha motsvarande ansvar under en
              krissituation.
            </seg>
            <seg n="1ed6e3b3">
              Med likhetsprincipen menas att en verksamhets organisation och
              lokalisering så långt möjligt ska överensstämma i såväl fred som
              kris och krig.
            </seg>
            <seg n="f7c007dd">
              Med närhetsprincipen menas att kriser ska hanteras på lägsta
              möjliga nivå i samhället.
            </seg>
            <seg n="5b91628a">
              Dessa tre principer bör naturligtvis också gälla i händelse av
              kris i dricksvattenförsörjningen.
            </seg>
            <seg n="d6794f14">
              Myndigheten för samhällsskydd och beredskap, MSB, är en nyinrättad
              myndighet som samlar allt arbete med skydd mot olyckor, krisberedskap
              och civilt försvar. MSB arbetar för ett stärkt samhällsskydd och
              en god beredskap där alla tar ansvar. Arbetet bedrivs i nära samverkan
              med andra samhällsaktörer och omfattar hela hotskalan och alla
              risknivåer från små olyckor i vardagen till stora katastrofer.
            </seg>
            <seg n="f8be504e">
              Översatt till det vi debatterar i dag är det viktigt att stora
              störningar i dricksvattenförsörjningen på nationell nivå hanteras
              på samma systematiska sätt som andra typer av kriser.
            </seg>
            <seg n="456eeffd">
              Om vi på nationell nivå i stället utvecklar särlösningar för
              vissa hot som kan drabba vårt samhälle, om det till exempel uppstår
              svåra skogsbränder samtidigt som dricksvattnet förorenas, blir
              konsekvensen en otydlighet om det är den lokala, regionala eller
              nationella nivån som har ansvaret precis det som Riksrevisionen
              ser som en brist i det system som gällt tidigare.
            </seg>
            <seg n="1d3e9e5e">
              Fru talman! Eftersom hoten mot en fungerande dricksvattenförsörjning
              kan vara av olika art, bör hanteringen av en sådan kris på nationell
              nivå inlemmas i MSB:s verksamhet.
            </seg>
            <seg n="28570ff9">
              Eftersom MSB har en generell uppgift att utveckla och stödja
              samhällets beredskap för olika typer av olyckor och kriser och
              vara pådrivande i det förebyggande arbetet, kan särlösningar för
              till exempel dricksvatten vara till mer skada än nytta. Då MSB
              har en roll som samordnare mellan myndigheter, kommuner och landsting
              och i samverkan med dessa bland annat ska identifiera sårbarheter
              i samhället som anses vara särskilt allvarliga, upprätthåller
              vi ansvars- och närhetsprincipen. Eftersom vi i Sverige har en
              lokal och en regional dricksvattenförsörjning ska vi i första
              hand hantera problemen lokalt och regionalt.
            </seg>
            <seg n="a2b9cad4">
              Med anledning av det arbete som pågår vad gäller samhällets civila
              krisberedskap finns det enligt min mening i dag ingen anledning
              för riksdagen att initiera ytterligare åtgärder. Jag yrkar därför
              bifall till utskottets förslag.
            </seg>
          </u>
          <note n="061c3267">
            Överläggningen var härmed avslutad.
          </note>
          <note n="a2ea0d35">
            20 § Bordläggning, beslut om motionsrätt och beslut om förlängd
            motionstid
          </note>
          <note n="9e43af2f">
            Anmäldes och bordlades
          </note>
          <note n="a5dbca0f">
            Kammaren biföll talmannens förslag att motioner fick väckas på
            ovanstående skrivelse och redogörelser.
          </note>
          <note n="f3841deb">
            Kammaren biföll talmannens förslag att motionstiden för prop.
            2008/09:145 Omreglering av apoteksmarknaden skulle förlängas till
            onsdagen den 11 mars.
          </note>
          <note n="2af3ee6f">
            21 § Anmälan om interpellationer
          </note>
          <note n="b105f4b0">
            Anmäldes att följande interpellationer framställts
          </note>
          <note n="74853dd4">
            den 24 februari
          </note>
          <note n="f1d48a63">
            Berit Högman
          </note>
          <note n="f9c6bb59">
            Lars Lilja
          </note>
          <note n="970526f4">
            den 25 februari
          </note>
          <note n="08fd3093">
            Krister Örnfjäder
          </note>
          <u who="ulf_grape_f10fe1" xml:id="i-b4fa056f9044eae6-0" n="12f933c7" prev="i-d5216e864a6c3a16-0">
            <seg n="e397f6a7">
              Luciano Astudillo
            </seg>
          </u>
          <note n="cae9cc2e">
            Fredrik Olovsson
          </note>
          <note n="b1883709">
            Sven Bergström
          </note>
          <note n="5c10e47b">
            Ann Arleklo
          </note>
          <note n="c054305a">
            Johan Löfstrand
          </note>
          <note n="b30afea8">
            Börje Vestlund
          </note>
          <note n="b30afea8">
            Börje Vestlund
          </note>
          <note n="b30afea8">
            Börje Vestlund
          </note>
          <note n="5cf1fddc">
            Birgitta Eriksson
          </note>
          <note n="01404800">
            Interpellationerna redovisas i bilaga som fogats till riksdagens
            snabbprotokoll tisdagen den 10 mars.
          </note>
          <note n="ca55058a">
            22 § Anmälan om frågor för skriftliga svar
          </note>
          <note n="7a58f191">
            Anmäldes att följande frågor för skriftliga svar framställts
          </note>
          <note n="970526f4">
            den 25 februari
          </note>
          <note n="5cf1fddc">
            Birgitta Eriksson
          </note>
          <note n="0a2ca832">
            Hans Olsson
          </note>
          <note n="ccfebf63">
            Mikael Damberg
          </note>
          <note n="6f30d78a">
            Peter Hultqvist
          </note>
          <note n="4a0b6e58">
            Kerstin Engle
          </note>
          <note n="65f456ee">
            Marie Engström
          </note>
          <note n="5cf1fddc">
            Birgitta Eriksson
          </note>
          <note n="59da7250">
            Ulf Holm
          </note>
          <note n="59da7250">
            Ulf Holm
          </note>
          <note n="cae9cc2e">
            Fredrik Olovsson
          </note>
          <note n="0a2ca832">
            Hans Olsson
          </note>
          <note n="7d4d35d5">
            Göte Wahlström
          </note>
          <note n="5ed6c6e8">
            Frågorna redovisas i bilaga som fogats till riksdagens snabbprotokoll
            tisdagen den 10 mars.
          </note>
          <note n="40d64733">
            23 § Anmälan om skriftliga svar på frågor
          </note>
          <note n="a9651f9a">
            Anmäldes att skriftliga svar på följande frågor inkommit
          </note>
          <note n="970526f4">
            den 25 februari
          </note>
          <note n="34748062">
            Ameer Sachet
          </note>
          <note n="da5a6ec2">
            Karin Åström
          </note>
          <note n="9efdefd2">
            Tommy Ternemar
          </note>
          <note n="9efdefd2">
            Tommy Ternemar
          </note>
          <note n="0a2ca832">
            Hans Olsson
          </note>
          <note n="6fd5d628">
            Britta Rådström
          </note>
          <note n="7032391f">
            Tommy Waidelich
          </note>
          <note n="8f67e2d2">
            Helena Leander
          </note>
          <note n="8f791372">
            Hans Backman
          </note>
          <note n="84b15e6e">
            Marianne Berg
          </note>
          <note n="1ed12ae9">
            Lars Mejern Larsson
          </note>
          <note n="f61a9a8b">
            Tina Acketoft
          </note>
          <note n="715c34f4">
            Christina Axelsson
          </note>
          <note n="34748062">
            Ameer Sachet
          </note>
          <note n="34748062">
            Ameer Sachet
          </note>
          <note n="715c34f4">
            Christina Axelsson
          </note>
          <note n="e73ae10d">
            Jan Lindholm
          </note>
          <note n="798d4543">
            Raimo Pärssinen
          </note>
          <note n="34748062">
            Ameer Sachet
          </note>
          <note n="28225635">
            Thomas Nihlén
          </note>
          <note n="34748062">
            Ameer Sachet
          </note>
          <note n="7d4d35d5">
            Göte Wahlström
          </note>
          <note n="5cf1fddc">
            Birgitta Eriksson
          </note>
          <note n="a293640e">
            Allan Widman
          </note>
          <note n="4d67c43e">
            Jan Ericson
          </note>
          <note n="59320e5f">
            Ann-Christin Ahlberg
          </note>
          <note n="9d32ed85">
            Marietta de Pourbaix-Lundin
          </note>
          <note n="2c0ad2cd">
            Siv Holma
          </note>
          <note n="0387aa0c">
            Ann-Kristine Johansson
          </note>
          <note n="a4fb03ed">
            Morgan Johansson
          </note>
          <note n="c53356be">
            Lage Rahm
          </note>
          <note n="5246d771">
            Ulf Nilsson
          </note>
          <note n="db0260fc">
            Lars Tysklind
          </note>
          <note n="0097284d">
            Svaren redovisas i bilaga som fogats till riksdagens snabbprotokoll
            tisdagen den 10 mars.
          </note>
          <note n="0f2efe0f">
            24 § Kammaren åtskildes kl. 22.03.
          </note>
          <note n="039ff619">
            Förhandlingarna leddes
          </note>
          <note n="6c189381">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
