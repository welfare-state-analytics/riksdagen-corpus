<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--17</head>
          <docDate when="2008-10-22">2008-10-22</docDate>
        </div>
      </front>
      <body>
        <div>
          <note n="75d8eb81">
            ﻿
          </note>
          <note n="2d4eb4bc">
            Riksdagens protokoll
          </note>
          <note n="dfe2e43c">
            2008/09:17
          </note>
          <note type="date" n="d981d96c">
            Onsdagen den 22 oktober
          </note>
          <note n="6acab187">
            Kl. 09:00 - 18:34
          </note>
          <note n="e74578ce">
            1 § Justering av protokoll
          </note>
          <note n="4a5ab8e4">
            Justerades protokollet för den 16 oktober.
          </note>
          <note n="bcebe979">
            2 § Avsägelser
          </note>
          <note n="f660f2f9">
            Andre vice talmannen meddelade att Mauricio Rojas (fp) avsagt
            sig uppdraget som ledamot i konstitutionsutskottet och att Cecilia
            Wigström i Göteborg (fp) avsagt sig uppdraget som ledamot i justitieutskottet.
          </note>
          <note n="8325d588">
            Kammaren biföll dessa avsägelser.
          </note>
          <note n="05df1400">
            3 § Anmälan om kompletteringsval till utskott
          </note>
          <note n="ab33d1e6">
            Andre vice talmannen meddelade att Folkpartiet liberalernas riksdagsgrupp
            på grund av uppkomna vakanser anmält Cecilia Wigström i Göteborg
            som ledamot i konstitutionsutskottet och Johan Pehrson som ledamot
            i justitieutskottet.
          </note>
          <note n="c40fc2fe">
            Andre vice talmannen förklarade valda till
          </note>
          <note n="765847df">
            ledamot i konstitutionsutskottet
          </note>
          <note n="9b3b2993">
            ledamot i justitieutskottet
          </note>
          <note n="8f3cc553">
            4 § Ledigheter
          </note>
          <note n="5a17b12f">
            Andre vice talmannen meddelade att Anneli Särnblad (s) ansökt
            om ledighet under tiden den 22 oktober 20089 januari 2009.
          </note>
          <note n="b837c419">
            Kammaren biföll denna ansökan.
          </note>
          <note n="79343476">
            Andre vice talmannen anmälde att Hans Unander (s) skulle tjänstgöra
            som ersättare för Anneli Särnblad.
          </note>
          <note n="c9378254">
            Andre vice talmannen meddelade att Kristina Zakrisson (s) ansökt
            om ledighet under tiden den 22 oktober31 december.
          </note>
          <note n="b837c419">
            Kammaren biföll denna ansökan.
          </note>
          <note n="45e6a7e4">
            Andre vice talmannen anmälde att Hannah Bergstedt (s) skulle
            tjänstgöra som ersättare för Kristina Zakrisson.
          </note>
          <note n="bc04cec3">
            5 § Meddelande om ändring i kammarens sammanträdesplan
          </note>
          <note n="2ac23c9a">
            Andre vice talmannen meddelade att torsdagen den 23 oktober kl.
            12.00 skulle interpellationssvar utgå. Frågestunden kl. 14.00
            skulle kvarstå.
          </note>
          <note n="04923e89">
            Meddelandet hade delats ut till riksdagens ledamöter.
          </note>
          <note n="0cd89272">
            6 § Anmälan om fördröjt svar på interpellation
          </note>
          <note n="f7f046fe">
            Till riksdagen hade inkommit följande skrivelse:
          </note>
          <note n="9ec81535">
            Interpellation 2008/09:46
          </note>
          <note n="2ff09572">
            Interpellation 2008/09:46 Allvarliga arbetsmiljöbrott
          </note>
          <note n="5e62feed">
            Interpellationen kommer att besvaras tisdagen den 11 november
            2008.
          </note>
          <note n="c19360b9">
            Skälet till dröjsmålet är utlandsresa.
          </note>
          <note n="d65d1ec3">
            Catharina Nordlander
          </note>
          <note n="16036dea">
            7 § Anmälan om inkomna uppteckningar från EU-nämndssammanträde
          </note>
          <note n="eb08b2c0">
            Andre vice talmannen anmälde att uppteckningar från EU-nämndens
            sammanträde fredagen den 3 oktober inkommit.
          </note>
          <note n="164a515a">
            8 § Anmälan om inkommen faktapromemoria om förslag från Europeiska
            kommissionen
          </note>
          <note n="991a79be">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="4f9e2154">
            KOM(2008)530
          </note>
          <note n="4ca078ae">
            9 § Hänvisning av ärenden till utskott
          </note>
          <note n="8f6613c8">
            Föredrogs och hänvisades
          </note>
          <note n="5e14faef">
            10 § Slopad avskattning för personaloptioner
          </note>
          <note n="a0af88c8">
            Föredrogs
          </note>
          <note n="c70a3350">
            Andre vice talmannen konstaterade att ingen talare var anmäld.
          </note>
          <note n="73b2fa53">
            11 § En begränsad fastighetsavgift för pensionärer, m.m.
          </note>
          <note n="a0af88c8">
            Föredrogs
          </note>
          <note type="speaker" n="0d377866">
            Anf. 1 FREDRIK OLOVSSON (s):
          </note>
          <u who="fredrik_olovsson_f9395a" xml:id="i-7be425fc09b706fb-0" n="1a64329d">
            <seg n="742d5b7c">
              Fru talman! Regeringens förändringar av fastighetsskatten lämnar
              mycket övrigt att önska. Det är de som bor i de riktigt dyra husen
              som är vinnare. Det är de som bor i billigare och mindre fastigheter
              som är förlorare. Tillsammans med övriga förändringar bidrar fastighetsskatteförändringarna
              till rejält ökade klyftor. Det är klyftor som försvagar Sverige.
            </seg>
            <seg n="3c23c4d6">
              De stora skattesänkningarna genomfördes mitt i en brinnande högkonjunktur.
              De har bidragit till stigande inflation och stigande räntor. De
              påverkar förstås alla svenskar, inte minst de småhusägare som
              har stora lån. Av dem är många pressade av räntor, och det är
              förstås bara att beklaga att regeringens politik bidragit till
              den situationen.
            </seg>
            <seg n="03f6e09d">
              Borgerligheten lever dessutom inte heller upp till de vallöften
              som ställdes ut eftersom många helt vanliga småhusägare får höjd
              skatt. Det sker trots att inte minst Kristdemokraterna lovade
              något helt annat innan valet.
            </seg>
            <seg n="0ab5fb72">
              Den proposition som vi ska debattera och besluta om i dag skulle
              jag vilja beskriva som ofullbordad. Det är förstås bra att regeringen
              återinför en form av begränsningsregel för pensionärer. Det är
              annars en grupp som regeringen belönar med högre skatter på pensioner
              än vad andra löntagare får betala i skatt på motsvarande inkomst.
              Vi tycker dock att en regering som har lagt ned så mycket pengar
              och så mycket möda på att sänka skatten för dem som har stora
              och dyra hus, de stora förmögenheterna och de högsta inkomsterna,
              också skulle kunna låta begränsningsregeln i fastighetsskatten
              gälla alla med låga inkomster, såsom det har varit tidigare.
            </seg>
            <seg n="3bf87729">
              Vi oroar oss också över att gruppen med låga inkomster riskerar
              att bli ännu större den kommande tiden. Nu ser vi hur jobbtillväxten
              helt har stannat upp, och regeringen räknar med stigande arbetslöshet
              de kommande åren. Märk väl att regeringens prognoser om stigande
              arbetslöshet kom redan innan finanskris och varselkris briserade.
            </seg>
            <seg n="8b5d3e4e">
              Samtidigt har regeringen med berått mod tryckt ut en halv miljon
              människor ur a-kassan och försämrat ersättningen i våra trygghetssystem.
              Det har skett på ett sätt som gör att många sjuka och arbetslösa
              kommer att riskera att få svårt att klara sitt boende. För dem
              skulle en begränsningsregel vara till hjälp. En begränsningsregel
              i fastighetsskatten är förstås ingen ersättning för det som är
              helt nödvändigt i ett modernt och framtidsinriktat Sverige, nämligen
              reparerade trygghetssystem. Begränsningsregeln borde hur som helst
              finnas där för dem som har låga inkomster eller som nu riskerar
              att få det. Nu blir det i stället så absurt att människor med
              vanliga hus får höjd fastighetsskatt. Om de förlorar jobbet är
              a-kassan rejält försämrad, och dessutom får de betala högre skatt
              på den dåliga a-kasseersättningen än på den tidigare lönen. Men
              någon begränsad fastighetsskatt blir det inte. Under tiden kan
              ett par hundra svenskar kvittera ut över 1 miljon kronor i sänkt
              skatt årligen. En framstående moderat riksdagsledamot har fått
              över 150 000 kronor i sänkt skatt varje månad. Det är en helt
              absurd fördelningspolitik som nu gör Sverige svagare i en period
              av oro.
            </seg>
            <seg n="59169688">
              Statsministern säger sig förstå att politiken kan uppfattas som
              brutal, men han och riksdagens majoritet vill inte göra någonting
              för att ändra på den. Det är djupt beklagligt, och jag yrkar därför
              bifall till reservationen.
            </seg>
          </u>
          <note type="speaker" n="73e5a35b">
            Anf. 2 MARIE ENGSTRÖM (v):
          </note>
          <u who="marie_engstrom_d234fb" xml:id="i-0fcb7bfeb3523145-0" n="a2b80093">
            <seg n="95f396be">
              Fru talman! Jag tänkte i mitt anförande i första hand diskutera
              det som står i betänkandet, nämligen en begränsad fastighetsavgift.
              Det finns naturligtvis också mycket annat att diskutera, men det
              är ändå ämnet för i dag.
            </seg>
            <seg n="6c3203a9">
              Det här är lite spännande. Under tidigare mandatperiod när begränsningsregeln
              infördes Vänsterpartiet var en del av en majoritet var det mycket
              fnys och ojande från allianspartierna. Inte skulle det väl finnas
              en fastighetsbeskattning där det var tvunget att ha en begränsningsregel,
              sade man i debatterna.
            </seg>
            <seg n="a8137064">
              Jaha, nu är man här. Nu föreslår alliansen en begränsningsregel,
              men ni föreslår en halvmesyr. Ni föreslår en begränsningsregel
              som bara omfattar vissa grupper, nämligen pensionärer och människor
              med sjuk- eller aktivitetsstöd. Det är förvånande. Jag förstår
              inte varför ni ska skilja på folk och folk. Varför ska en låginkomstpensionär
              omfattas men inte en ensam förälder med låg inkomst? Det kanske
              någon av alliansens företrädare kan svara på i ett anförande.
            </seg>
            <seg n="3e98e31e">
              Jag har egentligen inga principiella invändningar mot att man
              inför en begränsningsregel, naturligtvis inte, men den ska självfallet
              omfatta alla. Strax före sommaren hade jag och någon till en interpellationsdebatt
              i denna fråga med finansministern. Vi hade bett riksdagens utredningstjänst
              att ta fram uppgifter om de förhållanden som då gällde. Det var
              ca 55 000 människor som skulle komma i fråga för den begränsningsregel
              som alliansen föreslår. Om den utvidgades skulle det handla om
              mer än dubbelt så många människor. Det handlar alltså inte om
              endast några få. Som någon sade tidigare kan förväntade varsel
              och arbetslöshet innebära att så många fler människor hamnar i
              ekonomiska svårigheter.
            </seg>
            <seg n="68c90a13">
              I det svar jag fick av Anders Borg vid det interpellationstillfället
              sade han någonting intressant, nämligen att man i de flesta fall
              ska kunna hantera ansökningarna om en begränsningsregel maskinellt
              i de flesta fall. Indirekt erkänner man alltså att systemet är
              så komplicerat att Skatteverket inte kan hantera det maskinellt
              utan det måste ske manuellt. Detta ser jag som ytterligare ett
              bevis på hur alliansen vill krångla till det skattesystem som
              vi har.
            </seg>
            <seg n="159a9b46">
              Med detta, fru talman, yrkar jag bifall till den reservation
              som finns i betänkandet. Det är glädjande att Socialdemokraterna
              hakat på Vänsterpartiets motion i detta ärende.
            </seg>
          </u>
          <note type="speaker" n="c2605fa7">
            Anf. 3 FREDRIK SCHULTE (m):
          </note>
          <u who="fredrik_schulte_8d0f7f" xml:id="i-7631d7bb6c7db469-0" n="9e33eee0">
            <seg n="f600a94a">
              Fru talman! Jag tycker att vi ska komma ihåg varför vi står här.
              Vi står här för att komplettera ett förslag som innebär att en
              orättvis och moraliskt orättfärdig fastighetsskatt, som drev människor
              från hus och hem, nu har ersatts av ett förutsägbart system. Det
              är ett väl förankrat och genomarbetat system som nu alltså ska
              kompletteras genom några smärre justeringar.
            </seg>
            <seg n="d1a1a745">
              Som jag sade tycker jag att vi ska komma ihåg den situation som
              tidigare rådde. I Socialdemokraternas folkhem fick folk i hundratusental
              kämpa för att få marginalerna att gå ihop och kunna behålla sina
              hem. Tryggheten i den egna bostaden, det egna hemmet, var tydligen
              ingenting som folkhemmet värderade. Vanliga barnfamiljer i tillväxtregioner
              som Helsingfors tvingades betala tusentals kronor i månaden för
              att bekosta fastighetsskatten.
            </seg>
            <seg n="cf52fc2d">
              Det har vi nu kommit till rätta med. Vi har infört ett system
              som innebär att vi har ett tak och inte kan ta ut mer än 6 000
              kronor per år i form av en avgift för de kostnader som finns för
              samhället i anslutning till boendet. Det tillsammans med de jobbskatteavdrag
              som vi infört innebär att vi när lågkonjunkturen kommer och den
              globala finanskrisens svallvågor väller in över Sverige faktiskt
              har marginaler och kan tackla den förändringen.
            </seg>
            <seg n="c69907b4">
              Vi kan glädja oss åt att vi inte endast fått 175 000 människor
              att lämna utanförskapet och komma in i arbete utan också sett
              till att skapa större marginaler för människor även inom detta
              område. Ingen står längre inför det allvarliga hotet att på grund
              av skenande fastighetsskatter, och för att man råkar bo i ett
              område som plötsligt blivit populärt, tvingas bort från hus och
              hem. Bara för att grannen säljer dyrt behöver man inte längre
              betala oerhörda summor i fastighetsskatt.
            </seg>
            <seg n="c08f8620">
              Däremot tycker vi att även om det i och med förändringen inte
              längre behövs en generell begränsningsregel det ändå finns en
              principiell rättvisa i att de som är pensionärer, de som är förtidspensionärer,
              eller rättare sagt uppbär sjuk- och aktivitetsersättning, de som
              inte har arbetsförmåga eller i kraft av sin ålder inte behöver
              arbeta längre ska slippa en, om än minimal, höjning av avgiften.
              Taket ska finnas kvar för dem och ingen pensionärer ska behöva
              betala mer än 4 procent av sin totala inkomst.
            </seg>
            <seg n="0ab73692">
              Nu när Socialdemokraterna presenterat sin budgetmotion tycker
              jag att det är intressant, och även glädjande, att se att även
              de insett konsekvenserna av det tidigare systemet och nu mer eller
              mindre godkänner hela vårt paket bortsett från att de vill ge
              enorma ytterligare skattelättnader för höginkomsttagare, för de
              miljonärer som gjort stora klipp på bostadsmarknaden i till exempel
              Helsingforss innerstad och i Göteborg och Malmö. Allt tal om orättvisa,
              all frustration och alla höjda röster till trots har de valt att
              köpa det paket som vi gick till val på och som vi nu har genomfört.
            </seg>
            <seg n="d6c6994e">
              Vi har alltså fått ett nytt moraliskt och folkligt legitimt system
              för att bekosta boendekostnader som uppkommer för samhället. Vi
              har ersatt det gamla, orättfärdiga fastighetsskattesystemet. Nu
              kompletterar vi med ytterligare en liten förändring som vi tror
              är rätt och riktig.
            </seg>
          </u>
          <note type="speaker" n="2e5f7c82">
            Anf. 4 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-0fcb7bfeb3523145-1" n="a2b80093">
            <seg n="4d687092">
              Fru talman! Jag vill upprepa min fråga till Fredrik Schulte.
              Varför vill Fredrik Schulte att begränsningsregeln bara ska omfatta
              vissa grupper och inte alla?
            </seg>
          </u>
          <note type="speaker" n="cbb70bba">
            Anf. 5 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-7631d7bb6c7db469-1" n="9e33eee0">
            <seg n="3dce59d9">
              Fru talman! Som jag sade i mitt inledningsanförande har vi nu
              fått ett rättvist system, ett system som inte längre innebär skenande
              fastighetsskatter. Det är ett system som gör att människor kan
              planera sin ekonomi på ett helt annat sätt, och själva nivån på
              beskattningen är så pass låg att vi inte längre behöver begränsningen.
              Låg- och medelinkomsttagare kunde tidigare råka ut för en fastighetsbeskattning
              på 2 0003 000 kronor i månaden. Så är det inte längre. Vi har
              ett tak på 6 000 kronor. Det tror vi är tillräckligt tillsammans
              med de övriga skattesänkningar som vi genomfört.
            </seg>
            <seg n="a08ea7a4">
              Rent generellt skulle jag vilja fråga Marie Engström om Vänsterpartiet,
              ifall olyckan skulle vara framme och oppositionen vann valet 2010,
              kommer att acceptera den politik för fastighetsbeskattning som
              Socialdemokraterna presenterat i sin budgetmotion. Kommer Vänsterpartiet
              att acceptera den inriktning som de nu slagit in på, nämligen
              att ta bort alla de fördelningspolitiskt goda insatser som vi
              genomfört, såsom ränta på uppskov?
            </seg>
            <seg n="c2726d4b">
              Vänsterpartiet har ju protesterat mest högljutt och klagat absolut
              mest på orättvisan i förslaget. Den här gången är det Vänsterpartiet
              som är överens med Socialdemokraterna, och Miljöpartiet tycker
              som vi. Det skulle vara intressant att höra vad deras generella
              inriktning är framöver, alltså om de kommer i en situation där
              de får samarbeta med Socialdemokraterna.
            </seg>
          </u>
          <note type="speaker" n="2b87d101">
            Anf. 6 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-0fcb7bfeb3523145-2" n="a2b80093">
            <seg n="93490772">
              Fru talman! Jag tänker hålla mig kvar vid den fråga jag inledde
              med. Jag är den enda som i det här läget vill debattera dagens
              ärende som är begränsningsregeln. Vi har all anledning att återkomma
              till de vidare frågorna senare. Det gäller både beskattning av
              boende och inkomstbeskattningen.
            </seg>
            <seg n="977cf09e">
              Jag noterar att jag inte fick svar på frågan varför inte till
              exempel en ensamstående förälder ska omfattas av begränsningsregeln
              när en pensionär eller någon som har sjuk- och aktivitetsstöd
              omfattas. Att säga att ni skapat ett rättvist fastighetsskattesystem
              är väl inget svar. Ni kan väl inte tycka att ni skapat ett rättvist
              system om det behövs en begränsningsregel för att använda er egen
              logik. Det har alltid varit er ingångsreplik. Ni kan inte svara
              på den frågan. Ni inser förmodligen att ni gjort en rejäl tabbe,
              vilket kan vara lite svårt att erkänna.
            </seg>
            <seg n="9584b14e">
              Rättvist, javisst, men taxeringsvärdena för småhus kommer att
              stiga med drygt 30 procent från år 2009. Alla de som inte nått
              taket på 6 000 kronor, som dessutom kan komma att höjas, får med
              ert system höjd fastighetsskatt nästa år. Det är så det ser ut
              i dag.
            </seg>
          </u>
          <note type="speaker" n="d023a637">
            Anf. 7 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-7631d7bb6c7db469-2" n="9e33eee0">
            <seg n="38e4e52a">
              Fru talman! Jag tycker att jag svarade mycket klart och tydligt
              på din fråga. Syftet med att ha en begränsningsregel generellt
              finns inte längre, eftersom vi har reformerat hela fastighetsskattesystemet
              så att människor inte längre tvingas från hus och hem. Som jag
              sade tidigare kunde man beskattas med enorma nivåer som låg- och
              medelinkomsttagare. Så är inte längre fallet. Nu finns ett tak
              på 6 000 kronor.
            </seg>
            <seg n="d985e312">
              Det är möjligt att det finns en liten grupp människor som ändå
              kommer att missgynnas i relativ mening. Men hotet om att tvingas
              bort från sin bostad finns inte längre. Kan Marie Engström hitta
              en enda person i landet som på grund av den relativa minimala
              höjningen, som absolut inte kan vara på mer än 3 000 kronor per
              år, tvingas bort från hus och hem?
            </seg>
            <seg n="dcefd5c0">
              Men så var fallet tidigare. Begränsningsregeln var en försäkring
              för att människor inte skulle drabbas av er politik, som kunde
              innebära att man fick betala tusentals kronor per månad. Det behövs
              inte längre. Vi har reformerat systemet så att det är rättvist,
              så att människor kan klara av att bo kvar i sin bostad. Då finns
              inte längre det här behovet.
            </seg>
            <seg n="1797715c">
              Orsaken till att vi nu kompletterar förslaget med att trots allt
              införa en begränsningsregel för pensionärer och dem som uppbär
              sjuk- och aktivitetsersättning är, som vi sade, att vi ville att
              så få människor som möjligt skulle drabbas av en avgift högre
              än skatten var tidigare. Det gäller speciellt dem som inte har
              arbetsförmåga eller i kraft av sin ålder inte längre ska behöva
              arbeta.
            </seg>
            <seg n="d0d59117">
              Jag återkommer till detta. Är det så att du hittar en enda person
              i landet som tvingas bort från sin bostad på grund av att vi har
              bytt regering, på grund av att vi har fått det här förslaget om
              beskattning av boende, är jag beredd att ompröva min uppfattning.
              Men du kommer inte att hitta någon sådan person.
            </seg>
          </u>
          <note type="speaker" n="2809e26d">
            Anf. 8 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-7be425fc09b706fb-1" n="1a64329d">
            <seg n="89143d70">
              Fru talman! Fredrik Schulte berömmer sig över att sänkta skatter
              ger större marginaler. Problemet är bara att den del av skattesänkningarna
              som har varit finansierad har man själv fått bekosta i form av
              höjda avgifter, till exempel till a-kassan, och skattehöjningar
              på andra områden, exempelvis innovationen med extra skatt på trafikförsäkringen.
              Den del som har varit ofinansierad har vi alla fått vara med och
              betala genom att inflationen har eldats på och räntan därför höjts.
              Ni har slängt skattepengar på inflationsbrasan, vilket har gjort
              att vi alla har förlorat. Det visar på ett tydligt sätt hur ni
              missade chansen att bygga Sverige starkare inför en begynnande
              lågkonjunktur.
            </seg>
            <seg n="1b261e87">
              Den mest intressanta frågan i detta ärende är varför man ska
              behandla en låginkomsttagare på ett annat sätt jämfört med en
              annan låginkomsttagare. Här är det ålder eller från vilket trygghetssystem
              man får sin ersättning som avgör beskattningen. Det känns onekligen
              lite märkligt. I det förra replikskiftet fick vi inget svar från
              Fredrik Schulte som kunde förklara hur detta kommer sig. Jag har
              precis samma fråga som Marie Engström. Nu finns det återigen möjlighet
              att svara på frågan varför olika låginkomsttagare ska behandlas
              på olika sätt.
            </seg>
          </u>
          <note type="speaker" n="f2e75cec">
            Anf. 9 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-7631d7bb6c7db469-3" n="9e33eee0">
            <seg n="d2c14f62">
              Fru talman! Jag svarar på exakt samma sätt som jag svarade tidigare:
              Det finns inte längre något behov av en generell begränsningsregel,
              därför att vi nu har ändrat systemet så att det inte längre finns
              någon som kommer att tvingas från hus och hem. Men vi tycker ändå
              att just de som inte kan arbeta för att de uppbär sjuk- och aktivitetsersättning
              och de som är pensionärer i kraft av att de har uppnått åldern
              65 år inte ska få höjd kostnad för sitt boende jämfört med vad
              som var fallet tidigare. Du och dina partikamrater brukar i alla
              andra sammanhang angripa oss för att vi förfördelar de grupperna,
              men just nu är det tydligen precis det motsatta. Det är märkligt.
            </seg>
            <seg n="7e47138e">
              Jag noterar också och tycker att det är intressant att Fredrik
              Olovsson är väldigt ensam om de flesta av de påståenden som han
              inledde sitt replikanförande med. Det skulle vara så att våra
              skattesänkningar äts upp av avgiftshöjningar. Det finns väl ingen
              annan än Fredrik Olovsson på oppositionskanten som numera på allvar
              kan påstå att så skulle vara fallet, när vi nu har genomfört ett
              andra steg av jobbskatteavdraget och kommer med ett tredje steg.
              Du är nog också ganska ensam, inte bara på vänsterkanten utan
              så gott som i hela den allmänna politiska debatten om att påstå
              att det är vi som skulle ligga bakom inflationen.
            </seg>
            <seg n="d05cb5c7">
              Jag skulle vilja komma tillbaka till den fråga jag ställde till
              Marie Engström. Det är intressant att notera att i den första
              ärendedebatt vi har i skatteutskottet är ni och Vänsterpartiet
              överens, medan Miljöpartiet är tillsammans med oss. Är det inte
              lite konstigt att det är ett himla hattande med hur ni ska få
              ihop det på vänsterkanten? Är ni ett trovärdigt regeringsalternativ?
              Hur många gånger ska vi ha debatter där ni är splittrade, där
              ni inte kan komma överens, där ni kommer till kammaren och har
              olika åsikter? Är det verkligen ett trovärdigt regeringsalternativ?
              Kan ni möta väljarna och på allvar säga att ni har en gemensam
              vision för Sverige?
            </seg>
          </u>
          <note type="speaker" n="1a2f45d1">
            Anf. 10 FREDRIK OLOVSSON (s) replik:
          </note>
          <u who="fredrik_olovsson_f9395a" xml:id="i-7be425fc09b706fb-2" n="1a64329d">
            <seg n="77044f44">
              Fru talman! Om Fredrik Schulte hade läst betänkandet hade han
              sett att den reservation som vi har skrivit och det särskilda
              yttrande som Miljöpartiet har skrivit uttrycker precis samma ståndpunkt.
              Vi har i detta ärende valt att framföra den på två olika sätt,
              men i ord är det ungefär samma sak.
            </seg>
            <seg n="28c9dea2">
              Det är väldigt intressant att Fredrik Schulte påstår att de höjda
              avgifter man får betala för a-kassan och de ökade skatter man
              har fått på sin trafikförsäkring inte till någon del äter upp
              de skattesänkningar som genomförs. Det har väl var och en som
              sitter och betalar de här avgifterna, kanske varje månad, själv
              märkt. Det var en mycket märklig uppfattning.
            </seg>
            <seg n="d0d1c72a">
              Det är inte jag som har uppfattningen att räntan har höjts därför
              att finanspolitiken har varit expansiv. Det är Sveriges riksbank,
              de som höjer räntan, som har framfört den uppfattningen. Det gjorde
              man till exempel när man höjde räntan i juni 2007, då man uttryckligen
              skrev att räntan höjs för att finanspolitiken är mer expansiv
              än vad Riksbanken då räknade med, det vill säga i februari 2007.
              Fredrik Schulte kan väl reda ut hur det ligger till. Är det verkligen
              i hela Sverige bara jag och Riksbanken som förstår det här? Det
              tror inte jag. Jag tror att det är ganska många fler som förstår
              det. Om Fredrik Schulte hade läst i Riksbankens protokoll hur
              man motiverar sina räntehöjningar hade han inte sagt det han nyss
              sade.
            </seg>
            <seg n="cb54f97c">
              Jag återkommer i detta ärende till frågan om det finns behov
              av en begränsningsregel. Fredrik Schulte säger att det finns ett
              sådant behov för vissa låginkomsttagare, nämligen de som har uppnått
              viss ålder eller får ersättning från ett visst system. Men om
              man är arbetslös eller låginkomsttagare i största allmänhet ska
              man inte komma i åtnjutande av samma regel. Det blir väldigt ologiskt.
              Fredrik Schulte har återigen en replik på sig att försöka klargöra
              varför man ska göra skillnad på låginkomsttagare och låginkomsttagare.
            </seg>
          </u>
          <note type="speaker" n="91263eb5">
            Anf. 11 FREDRIK SCHULTE (m) replik:
          </note>
          <u who="fredrik_schulte_8d0f7f" xml:id="i-7631d7bb6c7db469-4" n="9e33eee0">
            <seg n="b9491e3a">
              Fru talman! Först vill jag säga något om splittringen inom vänsterkartellen.
              Du kan uttrycka dig precis hur du vill Miljöpartiet röstar med
              oss. Frågan är hur många gånger ni kan komma till kammaren och
              konfronteras med att ni i ganska viktiga frågor, nu fastighetsskatten,
              inte är överens, där någon av era kompisar eller så kallade kompisar
              röstar med oss.
            </seg>
            <seg n="580fd6c2">
              Att studera oppositionen i Sverige är ungefär som att titta på
              tre barn som leker Hela havet stormar med två stolar. När musiken
              stannar är det oftast Vänsterpartiet som står utanför, men den
              här gången avstod Miljöpartiet frivilligt och ville hellre rösta
              med oss. Jag tycker inte att det är trovärdigt att möta Sveriges
              väljare med ett sådant regeringsalternativ.
            </seg>
            <seg n="c8758459">
              Jag vidhåller min uppfattning: Det är nog fortfarande bara Fredrik
              Olovsson som på allvar menar att nettoskattesänkningarna är mindre
              än nettoavgiftshöjningarna. Vi kan älta det hur länge som helst.
              Men sanningen är att jag faktiskt har rätt.
            </seg>
            <seg n="94f2c2bd">
              Tittar man på inflationen kan man konstatera att den underliggande
              inflationen är mindre än 1 procent. Den stora anledningen till
              att vi har hög inflation i Sverige i dag är utländska förhållanden
              som vi inte kan påverka. Det har också ledande företrädare för
              ditt parti, Miljöpartiet och Vänsterpartiet erkänt.
            </seg>
            <seg n="612d7edc">
              Ni har hela vägen i debatten hävdat rättvisan som motiv till
              er ståndpunkt. Nu köper ni i princip hela vårt förslag, men med
              en liten väsentlig justering, nämligen att ni vill ta bort räntan
              på uppskoven och genomföra skattesänkningar för dem som är miljonärer
              i innerstaden i Helsingfors. Så mycket för socialdemokratisk fördelningspolitik.
            </seg>
            <seg n="a4cba2de">
              Fru talman! Avslutningsvis återupprepar jag mitt argument. Det
              behövs ingen generell begränsningsregel. Vi har inte längre en
              fastighetsskatt som driver människor från hus och hem.
            </seg>
          </u>
          <note type="speaker" n="18976c33">
            Anf. 12 JÖRGEN JOHANSSON (c):
          </note>
          <u who="unknown" xml:id="i-75f290169a40f41a-0" n="7df117c7">
            <seg n="814d9504">
              Fru talman! Från årsskiftet avskaffades den statliga fastighetsskatten
              och ersattes med en kommunal fastighetsavgift. Det innebär att
              i dagarna kan de flesta med ett leende på läpparna se de nya taxeringsvärdena.
              De flesta kan se något lugnare på den finansiella krisen än om
              vi hade varit kvar i det gamla fastighetsskattesystemet, och de
              flesta kan på ett bättre sätt än tidigare planera sin privata
              ekonomi.
            </seg>
            <seg n="0b165301">
              Om den genomsnittliga höjningen av taxeringsvärdena på i storleksordningen
              34 procent hade fått fullt genomslag samtidigt som vi har den
              finansiella krisen hade det varit ett ramaskri i samhället. Troligen
              hade sittande regering skyndsamt fått gå in och införa lättnader
              för att mildra krisen. Vi kan därför konstatera att det nya skattesystemet,
              med mindre skönhetsfel, är en bra reform.
            </seg>
            <seg n="28e4cbfe">
              Fru talman! Dagens ärende gäller lättnad av fastighetsskatten
              för pensionärer med låga inkomster. Jag går inte in på detaljerna,
              eftersom det har diskuterats av tidigare talare. Även om vi tar
              debatten och beslutet nu kommer genomförandet att gälla retroaktivt
              från årsskiftet, det vill säga samma tidsperiod som gäller för
              övriga fastigheter.
            </seg>
            <seg n="e80ba662">
              Förslaget innebär att de sista resterna av sambeskattningen försvinner.
              Det är en fråga som har varit viktig i jämställdhetsdebatten genom
              åren. Det är därför intressant att notera att såväl Vänsterpartiet
              som Socialdemokraterna vill bevara den sista utpost som varit
              en livligt diskuterad fråga i jämställdhetssammanhang.
            </seg>
            <seg n="a3143a6f">
              Fru talman! Vänsterpartiet och Socialdemokraterna har en gemensam
              reservation i ärendet. Innehållet i reservationen är något förvånande,
              åtminstone utifrån socialdemokratiskt synsätt. Socialdemokraterna
              säger uppenbart: Vi har tidigare motsatt oss regeringens förslag
              och så vidare. Man säger: Vår främsta kritik är och var och så
              vidare.
            </seg>
            <seg n="dabb1a0d">
              Sanningen är väl den att Socialdemokraterna accepterat nästan
              hela fastighetsskattemodellen som alliansen har lagt fram. Ordvalet
              är som jag ser det något udda. Socialdemokraterna vill dessutom
              värna dödsbons skattereduktion. Man säger: Vi är starkt kritiska
              till regeringens förslag. Frågan är vem man värnar.
            </seg>
            <seg n="e83e64b6">
              I det gamla socialdemokratiska systemet kunde vi acceptera den
              här skrivningen. Men i dagens läge med nuvarande skattemodell
              är det något magstarkt och underligt prioriterat. Ingen i alliansens
              Sverige har i dag en fastighetskatt över 6 000 kronor. Få är de
              dödsbon som innehar en fastighet som inte klarar det. Vad är man
              ute efter? Ska man höja arvet? Vad är det egentligen fråga om?
            </seg>
            <seg n="78eb42b3">
              Det var skillnad på den socialdemokratiska tiden när många hade
              en fastighetsskatt på i storleksordningen 50 00060 000 kronor,
              eller 148 000 kronor i fastighetsskatt, som i det mejl som vi
              alla har fått här på morgonen. Det var skillnad då mot hur det
              är i dag. De hårda orden och ställningstagandena är något malplacerade
              i det här sammanhanget.
            </seg>
            <seg n="28a8270c">
              Miljöpartiet nöjer sig med ett särskilt yttrande. Man accepterar
              förslaget till beslut. Jag har sympati för det sättet att agera
              som oppositionsparti i det här sammanhanget.
            </seg>
            <seg n="3b77047a">
              Fru talman! Jag ser alliansförslaget som ett steg bland andra
              för att förbättra för de levande med de låga inkomsterna.
            </seg>
          </u>
          <note type="speaker" n="c1560982">
            Anf. 13 HELENA LEANDER (mp):
          </note>
          <u who="helena_leander_3aadf2" xml:id="i-eb6e4cd042c1f4d6-0" n="ccaef50f" next="i-22a69ce4884aa97e-0">
            <seg n="b20da312">
              Fru talman! Om jag hade haft en aning om hur stora växlar Fredrik
              Schulte skulle dra på det faktum att jag valde att framföra min
              åsikt i form av ett särskilt yttrande och inte i form av en reservation
              hade jag också reserverat mig tillsammans med Socialdemokraterna
              och Vänsterpartiet. I grunden tror jag att vi har ganska liknande
              uppfattningar i den här frågan. Jag tror inte alls att det blir
              något problem att komma överens om det.
            </seg>
            <seg n="071edeb7">
              Jag måste nog göra Fredrik Schulte besviken. Miljöpartiet har
              inte svalt er fastighetsbeskattning med hull och hår. Vi vill
              fortfarande ha en rättvis fastighetsskatt. Jag tycker fortfarande
              att om man vill underlätta för människor med låga inkomster så
              att de inte ska behöva gå från hus och hem är det betydligt mer
              träffsäkert med den tidigare begränsningsregeln. Den gynnade just
              människor som hade låga inkomster i stället för att som ni gjorde
              sätta ett tak på 6 000 kronor för alla oavsett om man är rik eller
              fattig.
            </seg>
            <seg n="5fcd7f5f">
              Vi är från Miljöpartiets sida fortfarande mycket kritiska till
              hanteringen av fastighetsbeskattningen. Man har kommit med det
              ena budet efter det andra, ändrat fram och tillbaka, och på så
              sätt skapat en stor oro bland alla berörda. Men just för att vi
              är kritiska mot hanteringen väljer vi att i dag inte reservera
              oss och inte peta i detaljerna.
            </seg>
            <seg n="a6cc0eb5">
              Att köpa ett hus är för många den största investering de någonsin
              gör i sitt liv. Det är en investering som de hoppas kunna leva
              med i många år. Då vill de så klart inte att spelreglerna ska
              förändras en gång om året. Det är därför som vi från Miljöpartiet
              tror att vi behöver en bred översyn av fastighetsbeskattningen
              så att vi kan hitta en stabil modell som upplevs som rättvis och
              legitim och därför har förutsättningar att stå sig över tiden.
            </seg>
            <seg n="5cb01c3b">
              Det innebär alltså att vi i dag accepterar regeringens förslag
              om en begränsningsregel för pensionärer. Vi tycker att den tidigare
              begränsningsregeln var mer träffsäker. Men vi känner inte att
              det är ett problem att leva med förslaget. Därför för vi fram
              vår ståndpunkt i form av ett särskilt yttrande. Men grunden att
              vi vill ha en mer rättvis fastighetsbeskattning står kvar.
            </seg>
          </u>
          <note n="41136bc5">
            Anf. 14 GUNNAR ANDRÉN (fp):
          </note>
          <u who="helena_leander_3aadf2" xml:id="i-22a69ce4884aa97e-0" n="ccaef50f" prev="i-eb6e4cd042c1f4d6-0">
            <seg n="ae0f1f15">
              Fru talman! Detta är riksmötets första fastighetsskattedebatt
              men förmodligen inte den sista. Det kan man vara ganska säker
              på. Det är väldigt glädjande att kunna se att alla ägare till
              fastigheter, bostadsrätter och innehavare av hyresrätter har fått
              sänkt bostadsskatt under den här mandatperioden. Så är det. Det
              är det allra viktigaste.
            </seg>
            <seg n="d4775b95">
              Fru talman! När man gör jämförelser måste man veta vad man jämför
              med. Det gäller även Villaägareförbundet. Man ska jämföra med
              hur det hade varit om vi inte hade fått en ny regering. Man kan
              konstatera att skattebelastningen på de boende med Pär Nuders
              politik hade varit 1012 miljarder högre än vad den är i dag. Det
              är ganska mycket pengar, 1012 miljarder. Det är bara att gå in
              och läsa i 2006 års budgetproposition så ser man det. Socialdemokraterna,
              Vänsterpartiet och Miljöpartiet hade inte tänkt göra några ändringar
              i systemet.
            </seg>
            <seg n="2cff00b5">
              Det sägs mycket olika saker. Fredrik Olovsson talade till exempel
              om räntan. Det gjordes också en jämförelse med vad Riksbanken
              hade förväntat sig. Det är möjligt att den hade förväntat sig
              något annat. Men man kan inte tala om en underbalanserad budget
              som ger ett överskott på 64 miljarder, eller 129 miljarder om
              man vill ta med ännu mer. Det blir lite tokigt i hur man ser på
              de olika sakerna.
            </seg>
            <seg n="ca9abe23">
              Jag håller med Marie Engström om att vi också och inte minst
              ska diskutera undantagsregeln. Frågan är om den är tillräcklig
              eller inte. Vi kan konstatera att det är mycket glädjande att
              med den nya fastighetsskattepolitiken, och inte den gamla, är
              antalet människor som behöver undantag mindre. Jag kan hålla med
              Fredrik Schulte om att man som pensionär kan behöva det. Man har
              som pensionär mycket svårare än när man är under 65 år att påverka
              sin egen arbetsinkomst.
            </seg>
            <seg n="49f1957f">
              Det är alldeles riktigt att det är 55 000 som omfattas. Men när
              Socialdemokraterna och de två andra partierna var klara med sina
              undantag, vet ni då hur många som år 2006 hade undantag på samma
              sätt? Jo, det var 216 000, inklusive pensionärerna. Här ser man
              den stora skillnaden. Nästan alla människor har fått sänkta fastighetsskatter.
              Detta är det viktiga.
            </seg>
            <seg n="25754901">
              Jag kan hålla med Marie Engström om att man naturligtvis får
              utvärdera om detta är tillräckligt. Det var ungefär som ni och
              Socialdemokraterna gjorde förra gången. Man utvärderade om det
              var tillräckligt. Då kom ni fram till att man sänkte procentsatsen
              vid ett tillfälle och ökade vid ett annat. Jag tycker att denna
              regering också ska utvärdera om det visar sig att sänkningen ned
              till 2 800 kronor är otillräcklig för ett antal människor. Men
              låt oss pröva detta. Jag tycker inte att det är någon stor skillnad.
            </seg>
            <seg n="c1d0b01c">
              Jag vill gärna svara på den fråga som Marie Engström och Fredrik
              Olovsson kommer att ställa till mig, nämligen: Vad är det för
              skillnad på dem som är över och under 65 år? Jo, är man över 65
              år har man pension. Är man under 65 år kan man i allmänhet, det
              finns undantag, påverka sin egen inkomst. Man är i arbetsför ålder.
              Det är en stor skillnad. Denna skillnad gör ni också i alla andra
              sammanhang, men just i dag passar det inte.
            </seg>
            <seg n="1163181c">
              Vi har varit eniga med Vänsterpartiet under många år om att sambeskattningen
              ska tas bort. Jag måste därför fråga Marie Engström, som jag hade
              ett tråkigt meningsutbyte med på denna punkt, varför v ställer
              upp på att återinföra denna sambeskattning. Jag är inte ett dyft
              förvånad över att Socialdemokraterna gör det men att Vänsterpartiet
              till en liten del vill återinföra sambeskattningen tycker jag
              är mycket betänkligt.
            </seg>
          </u>
          <note type="speaker" n="d70435c8">
            Anf. 15 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-0511ee9b90473931-0" n="a2b80093" next="i-e65159dc3447124f-0">
            <seg n="923afb13">
              Fru talman! Jag hade inte tänkt begära replik först, men det
              sista var lite väl magstarkt. Bara för att man vill använda sig
              av en hushållsinkomst påstås man plötsligt återinföra sambeskattningen.
              Jag har hört dessa argument förut, och det är att ta mycket stora
              ord i sin mun. Jag tycker inte att det stämmer.
            </seg>
            <seg n="315a87f0">
              Däremot verkar ert system att gå på den enskildes inkomst komplicerat.
              Hur kommer ni att beräkna det om två äger en villafastighet och
              den ena har en hög inkomst och den andra har en låg inkomst och
              man äger halva villan var? Vad händer om den ena har en löneinkomst
              och den andra har sjuk- och aktivitetsersättning? Jag ser mycket
              krångel framför mig. Försök reda ut det i stället, Gunnar Andrén!
            </seg>
            <seg n="b51c35aa">
              När det gäller hur många som omfattas av begränsningsregeln sade
              jag i mitt anförande att om ert system omfattade alla skulle dubbelt
              så många kunna ta del av det. Gunnar Andrén sade själv att det
              är ca 50 000 som omfattas enligt förslaget i betänkandet. Vad
              tänker Gunnar Andrén säga till alla dem som inte kommer att omfattas
              av ert förslag? Det är den intressanta frågan att diskutera i
              dag.
            </seg>
          </u>
          <note n="91923eb7">
            Anf. 16 GUNNAR ANDRÉN (fp) replik:
          </note>
          <u who="marie_engstrom_d234fb" xml:id="i-e65159dc3447124f-0" n="a2b80093" prev="i-0511ee9b90473931-0">
            <seg n="082fd145">
              Fru talman! Alla här närvarande kan höra att Marie Engström inte
              vill diskutera den viktigaste frågan som jag tog upp, nämligen
              frågan om införande av sambeskattning i en liten del, det medger
              jag. Jag har full förståelse för det. Det bryter mot allt vad
              Vänsterpartiet under många år har företrätt. Gör Vänsterpartiet
              en sådan principiell vändning vet man inte om man kan lita på
              partiet i andra frågor heller. Jag förstår att Marie Engström
              är plågad av detta.
            </seg>
            <seg n="ef214802">
              Jag måste ändå inskärpa att detta är en åsikt som Vänsterpartiet
              och liberalerna har varit eniga om i decennier. Därför är det
              viktigt att jag tar upp denna fråga. Vänsterpartiet måste klargöra
              hur man ser på sambeskattning. Jag medger att det är till en liten
              del, men det är en viktig fråga, en principfråga. Ska man ha sambeskattning
              eller inte?
            </seg>
            <seg n="65c8166b">
              Marie Engström vill diskutera ägarandelar. För detta finns det
              klara regler. Äger man en sjundedel ska man betala en sjundedel
              eller en trettondel om man äger det. Det är inget problem; det
              finns klara regler. Problemet är att ni vill införa sambeskattning.
            </seg>
            <seg n="607f1b17">
              Marie Engström diskuterar andra saker, men eftersom vi skulle
              diskutera undantagsregeln måste jag hålla mig till den. Det glädjande
              är att vi har sänkt fastighetsskatten för så många. Även med återinförandet
              av detta med 65 år kommer bara en fjärdedel så många att omfattas
              av detta eftersom fastighetsskatten för nästan tre fjärdedelar
              är så mycket lägre. De kommer inte längre att omfattas av samma
              regler som ni hade. Det är den stora skillnaden. Vi får som sagt
              utvärdera detta om det visar sig att sänkningen till 2 800 kronor
              kommer att vara så problematisk för många människor som Marie
              Engström föreställer sig.
            </seg>
          </u>
          <note type="speaker" n="b9c3706b">
            Anf. 17 MARIE ENGSTRÖM (v) replik:
          </note>
          <u who="marie_engstrom_d234fb" xml:id="i-0511ee9b90473931-1" n="a2b80093" next="i-e65159dc3447124f-1">
            <seg n="99896f31">
              Fru talman! Det är väl inte fel att införa en regel som också
              kan användas av människor som behöver den, Gunnar Andrén? Det
              är ett konstigt sätt att resonera. Det är väl bra att ha en regel
              som i någon mening ska skydda människor som har en lägre inkomst
              och om det sedan visar sig att det fungerar? Vi gjorde ju så i
              det tidigare systemet, som Gunnar Andrén har sagt. Förhoppningsvis
              blir det så även i detta system.
            </seg>
            <seg n="24ce25c4">
              Det är just för att förbättra regeln som vi har reserverat oss
              i dag. Vi förstår inte hur ni från alliansen ska förklara för
              en ensam förälder som har låg inkomst varför hon eller han inte
              ska få använda regeln när grannen som är pensionär eller har sjuk-
              och aktivitetsersättning får göra det. Ni är svaret skyldig. Ni
              har inte kunnat svara på den frågan i dag.
            </seg>
            <seg n="4205adf8">
              I stället gör man en stor affär av att Vänsterpartiet vill införa
              sambeskattning. Nej, det är att dra frågan alldeles för långt.
              Vi vill ha ett rationellt sätt att se på frågan. Det finns en
              rättvisa i att se till en hel hushållsinkomst och inte krångla
              till det så in i vassen som ni gör. Det kanske är just vid de
              tillfällen, som jag ställde frågor om, som Skatteverket blir tvunget
              att använda sig av manuell beräkning för att det inte går att
              använda sig av maskinell beräkning när man ska hantera de ansökningar
              som kommer in.
            </seg>
          </u>
          <note n="358e047b">
            Anf. 18 GUNNAR ANDRÉN (fp) replik:
          </note>
          <u who="marie_engstrom_d234fb" xml:id="i-e65159dc3447124f-1" n="a2b80093" prev="i-0511ee9b90473931-1">
            <seg n="ba0c012f">
              Fru talman! Det är tråkigt att behöva diskutera sambeskattning
              med Marie Engström. Jag måste dock fortsätta med detta, för hon
              använder begreppet hel hushållsinkomst i sin andra replik. Det
              var just det begrepp som användes förr i tiden för all form av
              sambeskattning. Jag tror inte alls att Marie Engström och Vänsterpartiet
              vill återinföra total sambeskattning. Jag anklagar dem inte för
              detta. I denna lilla fråga har ni dock kommit att hamna på felaktig
              linje. Ni vill faktiskt, vad ni än säger i övrigt, återinföra
              sambeskattning.
            </seg>
            <seg n="fe456622">
              Fru talman! En sak är viktig att påpeka. Vinner reservationen
              från Vänsterpartiet och Socialdemokraterna kommer inte heller
              de 55 000 att omfattas av sänkningen. Då blir det ingen retroaktivitet.
              Er reservation medger nämligen inget sådant förslag. Det har jag
              påpekat för vice ordföranden i skatteutskottet. Jag betvivlar
              inte för ett ögonblick att ni åtminstone ville ha det för de 55
              000 människorna över 65 år. Men om reservationen vinner blir det
              ingen sådan skattesänkning, inte ens för dem som är över 65 år,
              och inte retroaktivt. Så är det med den saken.
            </seg>
            <seg n="f38fe666">
              Jag menar att en av de viktigaste sakerna, oavsett om man är
              över eller under 65 år, är att vi nu har fått ett skattesystem
              som är förutsebart. Det allra största problemet med det andra
              fastighetsskattesystemet var att man från år till år inte visste
              vad man skulle få i fastighetsskatt. Man var beroende av hur grannen
              hade det och så vidare. Nej, detta skattesystem är mycket bättre.
            </seg>
            <seg n="8d88719e">
              Jag är glad över att Fredrik Olovsson och Socialdemokraterna,
              även om man talar om mycket orättvisa, till 99 procent har accepterat
              detta. Man vill inte längre lyfta ut fastigheter ur kapitalbeskattningen.
              Det är den stora skillnaden. Vi får säkert anledning att återkomma
              till detta vid ett senare tillfälle.
            </seg>
          </u>
          <note n="0298e6fe">
            Överläggningen var härmed avslutad.
          </note>
          <note n="fd14ee5a">
            12 § Åtgärder för att utreda vissa samhällsfarliga brott, m.m.
          </note>
          <note n="a0af88c8">
            Föredrogs
          </note>
          <note type="speaker" n="dd93a3f1">
            Anf. 19 LENA OLSSON (v):
          </note>
          <u who="lena_olsson_010079" xml:id="i-0822443b6d27c40d-0" n="8602c72a" next="i-96ca917335ecb7f6-0">
            <seg n="fc1f86cd">
              Fru talman! Jag vill börja med att yrka bifall till vår reservation
              1. Vi står naturligtvis också bakom den andra reservationen, men
              för att vinna tid yrkar jag bara bifall till nr 1.
            </seg>
            <seg n="acb52072">
              Fru talman! Vi ska nu debattera en ny tidsbegränsad lag, lagen
              om åtgärder för att utreda vissa samhällsfarliga brott. Lagen
              ger de brottsbekämpande myndigheterna utvidgade möjligheter att
              använda tvångsmedel. I förhållande till 1952 års tvångsmedelslag
              har lagens tillämpningsområde utvidgats till att omfatta ytterligare
              tre brott, brott mot medborgerlig frihet, straff för finansiering
              av särskilt allvarliga brottslighet och vissa fall av företagsspioneri.
              Den tillfälliga lagen ska gälla till 2012.
            </seg>
            <seg n="da73d81b">
              Fru talman! Jag tänker nu ta upp frågan om lagstiftning som inkräktar
              på den personliga integriteten. Vi har i denna kammare beslutat
              i en hel del lagstiftningsärenden under senare tid som inkräktar
              på människors personliga integritet. Vi har infört buggning, vi
              har infört preventiva tvångsmedel, vi har infört en straffvärdesventil
              som gör det lättare att använda tvångsmedel och vi har beslutat
              om FRA, och snart ska vi besluta om trafikdatalagring. Jag undrar
              när det är nog, fru talman. Var går gränsen för hur mycket vi
              kan inkräkta på den personliga integriteten?
            </seg>
            <seg n="02155a76">
              Vi tillsatte Integritetsskyddskommittén som arbetade under lång
              tid, och i våras kom den med sitt slutbetänkande. En enhällig
              kommitté ansåg att det var ett systemfel när inte lagstiftaren
              i arbetet med ny lagstiftning beaktade just integritetsfrågorna.
              Det gäller även Säkerhetstjänstkommittén, som år 2002 presenterade
              ett gediget material på flera tusen sidor om hur människor övervakats
              och åsiktsregistrerats. Kritiken var massiv.
            </seg>
            <seg n="7a5ce521">
              Jag skulle kunna säga så mycket mer om dessa två gedigna utredningar
              där all slags expertis på dessa områden har ingått. Vi i Vänsterpartiet
              menar att när det gäller lagstiftning om användning av tvångsmedel
              måste man faktiskt nu sätta ned fötterna ur integritetssynpunkt.
              Man måste analysera användningen av tvångsmedel. Det är ett sammelsurium
              av lagar som är integritetskränkande. Vi bör nu ta ett helhetsgrepp
              på alla dessa lagar. Trots alla lärdomar av det som Säkerhetstjänstkommittén
              och Integritetsskyddskommittén kommit fram till kör vi på som
              om inget har hänt.
            </seg>
            <seg n="2f2cdeb7">
              I vår reservation 1 tar vi upp brottet olovlig kårverksamhet,
              som vi anser ska strykas från brottskatalogen. Det är omodernt
              och kan användas för åsiktsregistrering och godtycklig spaning.
            </seg>
            <seg n="fb3ed7d5">
              Regeringen föreslår nu också att brott mot medborgerlig frihet
              ska inkluderas i brottskatalogen. Med detta menas olaga hot, olaga
              tvång med uppsåt att påverka den allmänna åsiktsbildningen eller
              inskränka handlingsfriheten inom politisk organisation, yrkes-
              eller näringssammanslutning. Vi menar att sådana brott ska stävjas.
              Det råder det ingen tvekan om, men när Säpo ska arbeta mot detta
              brott med de metoder som tillåts i den utvidgade tvångsmedelslagen
              är dock faran stor att man återigen ger sig in på spåret åsiktsregistrering.
            </seg>
            <seg n="5c51ac73">
              När det gäller att inkludera straff för finansiering av särskilt
              allvarlig brottslighet i vissa fall anser vi inte att brott av
              normalgraden ska omfattas eftersom det i praktiken funnits många
              fall där gränsdragningen för vad som kallas terrorfinansiering
              varit ganska flytande. Många som bor i Sverige skickar pengar
              till sina hemländer, som är drabbade av krig och svårigheter,
              i syfte att hjälpa till med resurser till mat, mediciner och andra
              livsnödvändigheter. Organisationer som förmedlar resurser har
              i vissa fall varit terrorstämplade och uppförda på så kallade
              frysningslistor. Det är en åtgärd som fungerar dåligt ur rättsperspektiv.
              Vi är därmed väldigt oroliga att regeringens förslag kan leda
              till ökade möjligheter att övervaka nya stora grupper.
            </seg>
            <seg n="8c409c7d">
              I vår motion när det gäller förslaget har vi inte tagit upp frågan
              om meddelarskydd, och det skulle vi ha gjort. I fler och fler
              lagar med integritetsskadligt innehåll missar vi frågan om exempelvis
              journalisternas ställning och det demokratiska värdet av en fri
              press. Vi behöver faktiskt ta våra grundlagar på allvar.
            </seg>
            <seg n="f47854fb">
              Fru talman! Jag vill avsluta med att säga att vi inte är så naiva
              att vi inte inser att det finns hot. Så är det, men vi är också
              övertygade om att vi inte kan försvara demokratin genom att ständigt
              urgröpa och inskränka den. Som i ett annat känt sammanhang säger
              jag när det gäller alla dessa frågor av integritetskränkande karaktär:
              Riv upp, gör om, gör rätt!
            </seg>
          </u>
          <note n="143e9344">
            Ajournering
          </note>
          <note n="55abf158">
            Kammaren beslutade kl. 9.56 på förslag av andre vice talmannen
            att ajournera förhandlingarna till kl. 10.00 då statsministern
            skulle lämna information om Europeiska rådets möte den 15 och
            16 oktober.
          </note>
          <u who="lena_olsson_010079" xml:id="i-96ca917335ecb7f6-0" n="8602c72a" prev="i-0822443b6d27c40d-0">
            <seg n="0aacac7a">
              Återupptagna förhandlingar
            </seg>
          </u>
          <note n="4f8ae174">
            Förhandlingarna återupptogs kl. 10.00.
          </note>
          <note n="c77d223b">
            13 § Information från regeringen om Europeiska rådets möte den
            15 och 16 oktober
          </note>
          <note type="speaker" n="27adf0c4">
            Anf. 20 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-0" n="36e77c4a">
            <seg n="4ed6bde2">
              Fru talman! Europeiska rådet träffades den 15 och 16 oktober
              i Bryssel, och mötet blev en framgång. EU kunde där enas om att
              agera samordnat för att stabilisera krisen på finansmarknaderna.
              Europeiska rådet kunde bekräfta att tidtabellen för klimatarbetet
              ligger fast. Därutöver diskuterades resultatet av den irländska
              folkomröstningen. Beslut fattades om sammansättning av reflexionsgruppen,
              och migrationspakten antogs. Dessutom kunde vi enas om en gemensam
              linje i relationen till Ryssland och Georgien.
            </seg>
            <seg n="9c761334">
              Fru talman! Som väntat dominerades toppmötet av läget på de finansiella
              marknaderna. Samtliga medlemsstater anslöt sig till principerna
              i euroländernas handlingsplan för det finansiella systemets stabilitet.
              Rent konkret enades vi om att vidta åtgärder för att stödja större
              finansinstitut, undvika konkurser och skydda spararnas insatta
              medel.
            </seg>
            <seg n="b5ca71ce">
              Detta får ses som en framgång för länder som Sverige, som markerat
              vikten av ett samordnat agerande från EU som svar på den finansiella
              krisen. Vår linje om att ett lands lösning inte får bli ett annat
              lands problem nådde på det sättet framgång.
            </seg>
            <seg n="995e2e15">
              De nu fattade besluten ger en betydelsefull signal till marknaden
              om politisk stabilitet och ansvarstagande, skapar viktigt andrum
              och långsiktiga förutsättningar för att finansmarknaden så småningom
              ska kunna börja fungera normalt.
            </seg>
            <seg n="f0a00462">
              Europeiska rådet enades också om att stärka tillsynen av finanssektorn,
              bland annat genom upprättandet av en så kallad högnivågrupp. Dessutom
              enades vi om att påskynda kommissionens förslag att stärka regelverket
              och tillsynen av kreditvärderingsinstituten. Jag välkomnar särskilt
              dessa steg, då tillsynen måste bli en viktig del i de gemensamma
              trafikregler för finansmarknaden som vi vill se förstärkas för
              att de ska kunna komma i kapp utvecklingen med en starkt tilltagande
              internationalisering.
            </seg>
            <seg n="3059f1d8">
              Även aktörerna inom det finansiella systemet uppmanades att ta
              sitt ansvar för krisen. Företagsledares löner, inklusive avgångsvederlag,
              bör motsvara deras faktiska prestationer. Ersättningssystem ska
              inte bidra till överdrivet risktagande. Detta är viktiga principer
              som måste respekteras för att åstadkomma ett sunt belöningssystem.
              Därför är det också viktigt att vi till övriga slutsatser kan
              foga att en rapport om företagsledares belöningssystem ska presenteras
              före årets slut.
            </seg>
            <seg n="3ce2c124">
              Europeiska rådet beslutade också att upprätta en krishanteringsmekanism
              för finansiella kriser. Denna ska underlätta snabba och effektiva
              åtgärder genom tidig varning, informationsutbyte och utvärdering.
            </seg>
            <seg n="0650bd7b">
              Slutligen kan tilläggas att Europeiska rådet uttalade solidaritet
              med Island men förväntade sig samtidigt att Island skulle leva
              upp till sina internationella åtaganden.
            </seg>
            <seg n="24d79f4d">
              Fru talman! Världen stannar inte i finanskrisens spår. Hur paradoxalt
              det än kan låta måste vi fortsatt se och söka lösningar också
              på våra andra globala utmaningar. Jag tänker då särskilt på klimatfrågan.
              Det är vår tids kanske största mänskliga prövning. I denna del
              får också sägas att Europasamarbetet visade på förmåga till samling,
              inte bara det som nu måste hanteras utan också med sikte på våra
              långsiktiga klimatutmaningar.
            </seg>
            <seg n="8c0a46a5">
              En viktig framgång var att toppmötet bekräftade att tidtabellen
              för klimatarbetet ligger fast. Vikten av denna slutsats kan inte
              nog poängteras, då farhågor funnits att den finansiella krisen
              skulle användas i syfte att försena en klimatöverenskommelse inom
              EU.
            </seg>
            <seg n="9e6340ed">
              Sverige var pådrivande för att nå denna bekräftelse av tidtabellen.
              Vi markerade att långsiktiga utmaningar i fråga om klimatet inte
              får ställas i motsatsförhållande till andra angelägna frågor utan
              att Europasamarbetet i situationer som den vi nu upplever måste
              visa sin styrka, detta genom att fortsatt visa ledarskap och mana
              till samling för att få på plats en global klimatöverenskommelse.
            </seg>
            <seg n="4c54f357">
              Med detta sagt återstår fortfarande att nå enighet i de olika
              sakfrågorna. Detta blir då en uppgift för toppmötet i december,
              och det är naturligtvis en stor utmaning för det franska ordförandeskapet
              att få det på plats. En intern EU-överenskommelse menar vi är
              en förutsättning för att Sverige som EU-ordförande ska kunna vara
              pådrivande i att förhandla fram ett internationellt klimatavtal
              i Köpenhamn i december 2009.
            </seg>
            <seg n="05f553b7">
              Parallellt med klimatfrågan lyfte även flera stats- och regeringschefer
              fram vikten av en tryggad energiförsörjning. Det beslutades att
              intensifiera detta arbete. Likaså uttalades stöd för kommissionens
              initiativ att ta fram en handlingsplan för att påskynda nätverksuppkopplingen
              i Östersjöregionen. På toppmötet i mars 2009 kommer Europeiska
              rådet att återkomma till försörjningsfrågan på basis av en energiöversynsrapport
              som utarbetas av kommissionen.
            </seg>
            <seg n="fb4d0ea4">
              Den irländske premiärministern Cowen redogjorde för sin analys
              av resultatet av folkomröstningen om Lissabonfördraget. Från irländsk
              sida hade man dock inte något färdigt recept för det fortsatta
              agerandet och behövde mer tid för interna överväganden. Europeiska
              rådet beslutade att återkomma till frågan i december. Tanken är
              att då fastställa elementen i en lösning samt en plan för hur
              man ska gå vidare med just denna fråga.
            </seg>
            <seg n="5e313c3e">
              Den av det franska ordförandeskapet prioriterade migrationspakten
              kunde antas utan någon längre diskussion. Denna kommer också att
              inspirera EU:s arbetsprogram för det inrikes och rättsliga samarbetet
              som förutses antas under det svenska ordförandeskapet, det som
              kallas Helsingforssprogrammet.
            </seg>
            <seg n="4a10ee80">
              Även beslut om reflexionsgruppens sammansättning kunde fattas
              utan diskussion. Förutom ordföranden González och de två biträdande
              ordförandena kommer gruppen att bestå av nio medlemmar. Arbetet
              kommer att inledas så snart som möjligt och en rapport läggas
              fram vid toppmötet i juni 2010.
            </seg>
            <seg n="007171dc">
              Europeiska rådet noterade det ryska trupptillbakadragandet från
              intilliggande zoner till Sydossetien och Abchazien som ett viktigt
              steg i uppfyllandet av de två överenskommelserna från den 12 augusti
              och den 8 september.
            </seg>
            <seg n="fcb42a26">
              Sverige delar dock uppfattningen tillsammans med ett antal medlemsstater
              att Ryssland inte fullgjort samtliga åtaganden. Därför ombads
              kommissionen och rådet att återkomma med en utvärdering av EU:s
              förbindelser med Ryssland. Denna utvärdering kommer senare att
              beaktas inför ett eventuellt beslut om återupptagande av förhandlingar
              med Ryssland om ett nytt avtal.
            </seg>
            <seg n="f46799f9">
              Europeiska rådet betonade slutligen vikten av att stödja de östra
              grannländerna. Det får markeras som en framgång att det svenska
              initiativet om ett så kallat östligt partnerskap kommer att tas
              upp till behandling inom kort på grundval av ett förslag från
              kommissionen. Att EU på detta sätt öppnar för fortsatt fördjupning
              i samverkan och samarbete med sina östliga grannländer är viktigt.
              Det sänder signalen om att man i Europasamarbetet fortsatt visar
              engagemang och står villig att stödja reformprocesser och demokratisträvanden
              i kringliggande länder.
            </seg>
          </u>
          <note type="speaker" n="a303d957">
            Anf. 21 SUSANNE EBERSTEIN (s):
          </note>
          <u who="susanne_eberstein_f43611" xml:id="i-62d52feb0e877a78-0" n="287d2496">
            <seg n="6b2e2f40">
              Fru talman! Tack, statsministern, för redogörelsen!
            </seg>
            <seg n="c43ebbf0">
              Klimatfrågan har varit den helt överskuggande framtidsfrågan
              för EU fram till finanskrisen, och nu har vi kunnat läsa att vissa
              länder tänker ställa sig helt utanför arbetet för miljön. Vad
              säger övriga EU-länder om det? Finns det fortfarande en allvarligt
              menad vilja att vidta åtgärder mot klimathotet bland majoriteten
              EU-länder? Det får inte bli så att finanskrisen är ett legitimt
              skäl att avbryta allt miljöarbete. Tänker regeringen gå med på
              att vissa länder får ställa sig utanför?
            </seg>
            <seg n="73bf5b57">
              Sedan undrar jag angående fördragsfrågan, då vi blir lovade att
              få mer information från Irland vid toppmötet. Jag kan tro att
              det inte blev så mycket diskussion om det. Nu undrar jag hur statsministern
              tycker att EU-länderna ska gå vidare. Ett litet medlemsland har
              lagt in sitt veto, och det är intressant för oss svenskar att
              veta hur man behandlar små länder.
            </seg>
            <seg n="a41cd263">
              Vilket bedömer statsministern som mest troligt: Kommer Irland
              att ha en ny folkomröstning om ett oförändrat Lissabonfördrag,
              eller kommer Irland att kunna förhandla sig till undantag eller
              förändringar i fördraget?
            </seg>
          </u>
          <note type="speaker" n="c339d735">
            Anf. 22 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-1" n="36e77c4a">
            <seg n="3b4740b4">
              Fru talman! Jag har vid flera tillfällen i EU-nämnden och i återrapporteringar
              meddelat att det över en längre tid har funnits ett växande motstånd
              och invändningar mot klimatpolitiken i den stund den övergår från
              att vara övergripande formuleringar i målsättningar till att översättas
              i nationella åtaganden. En väldigt vanlig ingång till frågan är
              att säga att överenskommelsen i sig är bra men att det inte fungerar
              för vårt land och att vi därför måste ha lättnader eller förändringar
              för egen del.
            </seg>
            <seg n="7ff42334">
              Gruppen av länder som på något sätt uttrycker detta är, vill
              jag påpeka, mycket stor. När det gäller frågor på temat hur Sverige
              kommer att förhålla sig vill jag framhålla att Sverige är ett
              av 27 medlemsländer. Att vi kommer att visa ledarskap och ligga
              längst fram i frågan tror jag inte att någon behöver tvivla om.
              Jag känner ett brett stöd för det agerandet i Sveriges riksdag.
              Men tro inte att vi kan avgöra detta ensamma!
            </seg>
            <seg n="ce3edaa5">
              Det finns en risk för att man fortsatt säger att målformuleringarna
              ska ligga kvar men att det blir en uppluckring i detaljer och
              delar med anpassningar och flexibilitet som kanske till slut går
              för långt. Jag har inte svaret på det i dag. Jag kan bara framhålla
              att tidtabellen än en gång lades fast med hänvisning till de två
              beslut som har fattats av Europeiska rådet, men det kommer att
              bli väldigt spännande att se vad som sker inför och under Europeiska
              rådets möte i december.
            </seg>
            <seg n="4a77fe6f">
              När det gäller Irland är vår uppfattning att vi ska respektera
              att man själv får definiera sin väg framåt. Alla säger att man
              inte vill se någon fördragsändring som skulle påbörja nya ratifikationsprocesser
              och innebära en kraftig tidsförskjutning för möjligheten att få
              fördraget på plats. Däremot respekterar man att det kan ta tid
              innan Irland känner sig färdigt. Vid det här tillfället var man
              ju inte färdig, och det var därför som jag refererade till att
              premiärminister Cowen ska återkomma i december.
            </seg>
          </u>
          <note type="speaker" n="421f196e">
            Anf. 23 SUSANNE EBERSTEIN (s):
          </note>
          <u who="susanne_eberstein_f43611" xml:id="i-62d52feb0e877a78-1" n="287d2496">
            <seg n="0f07a66d">
              Fru talman! Jag vet inte om jag fick några riktiga svar. Men
              vi försöker igen. Tänker regeringen gå med på att vissa länder
              får ställa sig utanför när det gäller klimatarbetet?
            </seg>
            <seg n="8643ec6f">
              Om Irland förhandlar sig till förändringar, vad betyder det för
              Sveriges del? Vad menar statsministern här?
            </seg>
          </u>
          <note type="speaker" n="68891276">
            Anf. 24 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-2" n="36e77c4a">
            <seg n="85e08773">
              Fru talman! Vid detta tillfälle handlade diskussionen inte om
              att någon skulle ställa sig utanför, utan tidtabellen inskärptes.
              Det jag beskrev är processen fram till decembermötet. Min uppfattning
              är att det säkert kommer att landa i någon sorts överenskommelse,
              men det intressanta är vilka detaljer det kommer att handla om.
              Det gäller alltså eftergifter för enskilda medlemsländer, inte
              att någon ställer sig helt utanför. Där finns det absolut en stor
              risk för att många nu ser till egna förhållanden på ett sätt som
              kan vara menligt för klimatfrågan.
            </seg>
            <seg n="2268ccc0">
              Irlands fortsatta process påverkar Sverige mycket eftersom den
              påverkar hur vårt ordförandeskap kommer att se ut. Det påverkar
              tidtabellen för mycket av arbetet framgent. Utgångspunkten är
              att det inte ska bli fördragsförändringar. Det ska inte leda till
              nya omfattande ratifikationsprocesser eller tillägg av olika slag.
              Det blir en diskussion om när och med vilka politiska förklaringar
              som Irland i så fall väljer att gå till ny folkomröstning.
            </seg>
          </u>
          <note type="speaker" n="c8625f6c">
            Anf. 25 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-a44f09805e83660d-0" n="566293d1">
            <seg n="c267785d">
              Fru talman! Tack, statsministern, för redogörelsen från toppmötet.
            </seg>
            <seg n="56c1b6d4">
              Som redan har nämnts här hade vi EU-nämndsmöte inför mötet, och
              då hade ledamöter från flera partier en diskussion om det finansiella
              lägets påverkan på arbetet för klimatpaketet. I den här kammaren
              behöver vi knappast övertyga varandra om vikten av att hålla tidtabellen
              och om vikten av att EU tar sitt ansvar och visar ledarskap även
              gentemot övriga världen.
            </seg>
            <seg n="f3cd1215">
              Statministern har redan redogjort för att det hur som helst gick
              ganska bra under toppmötet. Både franskt och svenskt ledarskap
              visade på resultat. Vi har hållit tidtabellen, och nu är det upp
              till länderna att jobba vidare med detta inför toppmötet i december.
            </seg>
            <seg n="bedf43cc">
              Men om man jämför de officiella slutsatserna från mötet med förslagen
              inför det kan man se att det nu skrivs lite tydligare att man
              ska ta hänsyn till förhållanden i enskilda länder. Det är lite
              skarpare skrivningar om att kostnadseffektivitet ska ingå i hur
              man genomför målen. Då kan man naturligtvis vara lite orolig för
              vad som ligger bakom dessa ord. Statsministern var ju med på mötet,
              så jag skulle vilja be honom utveckla lite vad som ligger bakom
              det här, också vad gäller farhågor.
            </seg>
            <seg n="12f3d0b4">
              Stödet i Sveriges riksdag genom EU-nämnden var ju brett över
              parti- och blockgränser för regeringens linje och för vikten av
              att genomföra klimatpaketet. Men det finns viss oro, vilket även
              Susanne Eberstein tog upp, hos några andra regeringar och politiker
              som inte prioriterar det här lika högt just nu.
            </seg>
          </u>
          <note type="speaker" n="c8ab2717">
            Anf. 26 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-3" n="36e77c4a">
            <seg n="6f22f021">
              Fru talman! Det är alldeles korrekt som Anna Kinberg Batra säger.
              Det är därför jag nämnde att en lång rad länder många fler än
              de som ibland framställs som länder som skriver fram initiativ
              som har invändningar av typen: Det fungerar inte för oss, och
              det måste göras enskilda anpassningar till just våra förhållanden.
            </seg>
            <seg n="c2e5dd7a">
              Det som var möjligt för att förtydliga att tidtabellen skulle
              hållas var just en text som precis på det sätt som frågeställaren
              påpekar öppnar för hänsynstagande till enskilda länder. Jag tror
              att alla förstår vad det innebär. Det kommer att öppna en fortsatt
              diskussion om att gå olika länder till mötes.
            </seg>
            <seg n="8688ac7e">
              Kostnadseffektivitet är, vill jag påpeka, något som i och för
              sig vi har hävdat som ett svenskt intresse. Vi hör resonemang
              här som tycks ta för givet att vi ska agera för att de som har
              lite mer resurser ska finansiera för dem som har lite mindre resurser
              här i Europa. Då vill jag säga: Vänta bara tills den globala diskussionen
              kommer! Då kommer verkligt fattiga delar av världen att föra precis
              det resonemanget. Därför menar vi att användandet av mekanismer
              som för ut resurser ur Europa till stöd för omställning i fattiga
              delar av världen och en mer kostnadseffektiv klimatpolitik är
              en mycket intressant fråga. Det finns öppningar för det.
            </seg>
            <seg n="bc48363f">
              Väldigt mycket kommer att handla om utformningen av utsläppshandeln.
              Hur mycket ska auktioneras? Vilka sektorer ska omfattas? Ska man
              ha olika utsläppshandel med olika verkan för olika delar? Det
              är detta jag menar när jag talar om detaljerna. Man kan säkert
              vara överens om att målformuleringarna är fortsatt bra, men det
              är i detaljerna som mycket av avgörandet kommer att stå.
            </seg>
            <seg n="43a2c013">
              Alla är nu väldigt bekymrade med tanke på jobb, industri och
              egna förutsättningar. Vi ska väl inte göra oss några illusioner
              i vårt land vi tycker väl också att det är viktigt med jobb och
              att grunderna för välfärd ska bestå? Vi ska inte ha attityden
              att dessa diskussioner är helt obegripliga för oss. Också vi kommer
              att tycka att detta är viktigt när det knackas på dörren till
              svensk industri.
            </seg>
          </u>
          <note type="speaker" n="231ba8fa">
            Anf. 27 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-a44f09805e83660d-1" n="566293d1">
            <seg n="3c209d8b">
              Fru talman! Tack, statministern, för svaret!
            </seg>
            <seg n="72cfe5b5">
              I samtal med industri- och bilindustriintressen i både Sverige
              och andra länder är det viktigt att framföra vilket jag vet att
              statsministern också gör att klimat- och miljösatsningar skapar
              jobb. Åtgärder här behöver inte stå i motsats till åtgärder i
              andra länder. Båda minskar utsläppen i världen. Detta var ett
              viktigt svar också på detaljnivå.
            </seg>
            <seg n="d8809d37">
              Nu väntar som sagt toppmötet i december. Men redan innan dess
              är det ett uppföljningsmöte på global nivå i Polen, där det just
              finns en lite svårare debatt om genomförandet av klimatpaketet.
              Nu är det ju miljöministrarna som förbereder detta, men jag vill
              ändå fråga statsministern hur statsministrarna jobbar inför toppmötet
              och om det finns något särskilt som kan göras genom det svenska,
              ganska starka ledarskapet i den här frågan?
            </seg>
          </u>
          <note type="speaker" n="b4d46246">
            Anf. 28 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-4" n="36e77c4a">
            <seg n="959d625b">
              Fru talman! Jag tycker också att detta är ett viktigt perspektiv.
              Här finns många av morgondagens jobb grönt anpassade, energieffektiva
              jobb. Det är viktigt att styra mot det. Ju mer man använder styrmedel
              och förnyar sig, desto tidigare kommer de jobben. Men det hindrar
              inte att man på många arbetsplatser med tung energiförsörjning
              kopplad till fossila bränslen är orolig, åtminstone i början av
              omställningen. Det är väldigt mångas utgångspunkt just nu.
            </seg>
            <seg n="30f1e442">
              Det är riktigt att miljöministrarna håller på med detta. De har
              suttit i början av veckan i Luxemburg och fört diskussioner om
              detta. Vi håller nu kontakt med ordförandeskap och via våra särskilt
              utsedda personer som jobbar med klimatfrågan från svensk utgångspunkt
              för att försöka vara pådrivande i processen mot december.
            </seg>
            <seg n="f52fb4d3">
              Som jag sade i mitt anförande är det nu väldigt grundläggande
              att Europa får detta på plats för att kunna agera globalt. Det
              kommer att kräva att Sverige och de som har varit mest pådrivande
              är påtagligt närvarande i diskussionen för att få detta på plats
              i december.
            </seg>
          </u>
          <note type="speaker" n="d6304eb3">
            Anf. 29 ROGER TIEFENSEE (c):
          </note>
          <u who="roger_tiefensee_5248fd" xml:id="i-c7f911d0b66b53e9-0" n="da4552dc">
            <seg n="6b2e2f40">
              Fru talman! Tack, statsministern, för redogörelsen!
            </seg>
            <seg n="e56f4bfa">
              Min fråga gäller åtgärdsplanen för att stabilisera finansmarknaden.
              Som jag ser det är styrkan i åtgärdsplanen samordningen av åtgärderna.
              En samlad och koordinerad respons på oron på finansmarknaderna
              skapar förutsättningar dels för stabilitet, dels för sund konkurrens.
              En styrka i åtgärdsplanen är också att det tydligt lyfts fram
              att skattebetalarna ska hållas skadeslösa. Notan ska inte skickas
              till skattebetalarna. Detta är en viktig del av överenskommelsen,
              men var det självklart?
            </seg>
            <seg n="c6c08e8b">
              Jag vill fråga statsministern vilka erfarenheter som ligger bakom
              detta viktiga konstaterande och överenskommelsen om att skattebetalarna
              så långt möjligt ska hållas skadeslösa?
            </seg>
          </u>
          <note type="speaker" n="ef6207e8">
            Anf. 30 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-5" n="36e77c4a">
            <seg n="db195dd9">
              Fru talman! Jag delar Roger Tiefensees bedömning att det viktiga
              var att få en samordning i vad vi nu gjorde.
            </seg>
            <seg n="03858530">
              Utgångspunkterna har ju varit väldigt olika. Vi har olika strukturer
              på våra finansiella system. Sverige har få banker. Danmark har
              många. Vi har olika typer av problem. Vi har haft brist i likviditet,
              men många andra har rent nödlidande banker, till och med konkursmässiga.
            </seg>
            <seg n="1d2a4b55">
              Det som krävdes var att vi hade trafikregler, som vi då har kallat
              det, alltså ett samordnat agerande för hur vi skulle förstärka
              likviditetsmöjligheter och tillföra kapital till banker som behövde
              förstärka sitt eget kapital men också hantera nödlidande finansiella
              institutioner.
            </seg>
            <seg n="e1334504">
              Det fanns en tendens det var ju något av det som drev på att
              Europa agerade att något land förklarade en närmast total garanti,
              alltså någon sorts total säkerhet, baserad på att skattebetalarna
              och staten i sista hand skulle stå för varje risk i det finansiella
              systemet. Det fanns en del också här i Sverige som ropade: Så
              borde väl alla göra, så är alla risker borta.
            </seg>
            <seg n="1fa7d59d">
              Men det kunde ju bli en följd av det, att det, som sagt, blev
              en stor nota till skattebetalarna. Det är dessutom osäkert var
              de bristerna egentligen skulle uppstå. Därför tyckte vi att det
              här var ett mer balanserat sätt. Det handlar om att markera att
              det går att hantera bland annat, som vi nu har föreslagit, genom
              att man bygger upp fonderade medel baserade på avgifter till bankerna
              och därmed säkerställer att det blir banker som är med och finansierar
              det som är stabilitetsskapande snarare än att man skickar det
              till skattebetalarna.
            </seg>
            <seg n="d675da3c">
              Jag uppfattade att det fanns ett brett stöd för det, även om
              man bör notera att en del har gått in med väldigt omfattande stödprogram
              redan nu av ett slag som inte har varit aktuellt i Sverige.
            </seg>
            <seg n="7122f445">
              Jag tyckte att vi fann den goda balansen i åtgärderna. Det är
              väldigt viktigt att vi nu också snabbt får det här på plats med
              riksdagens stöd för att kunna komma ur den tunnel vi fortsatt
              befinner oss i.
            </seg>
          </u>
          <note type="speaker" n="c4ae4341">
            Anf. 31 ROGER TIEFENSEE (c):
          </note>
          <u who="roger_tiefensee_5248fd" xml:id="i-c7f911d0b66b53e9-1" n="da4552dc">
            <seg n="abd09154">
              Fru talman! Tack för svaret! Jag tror att en viktig del är att
              konstatera att vi har en överenskommelse, en åtgärdsplan. Men
              sedan har jag en följdfråga. Den handlar om samordningen länderna
              emellan när det gäller implementeringen av det här och det konkreta
              lagstiftningsarbetet i respektive land. Hur kommer detta att gå
              till för att verkligen säkerställa den sunda och säkra konkurrensen
              och för att säkerställa att skattebetalarna hålls skadeslösa?
            </seg>
          </u>
          <note type="speaker" n="8843261d">
            Anf. 32 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-6" n="36e77c4a">
            <seg n="a7fdab69">
              Fru talman! Det var också en erfarenhet av den tidiga fasen,
              när den finansiella krisen flyttade över från USA till Europa,
              att det var en del som gick ut och sade: Nu ska vi göra det och
              det. Då bad vi sedan att få in lagstiftningsunderlaget för detta,
              och då fanns det inte. Det vill säga man agerade snabbt men utan
              att ha de färdiga lagförslagen till stöd.
            </seg>
            <seg n="b6baa52c">
              Nu sker detta mycket skyndsamt i Europa, att också lagförslagen
              kommer fram. Det har ju byggt på en process i den europeiska kommittén,
              Ekofin och eurogruppen, där man just har samordnat sig för att
              säkerställa att det blir likartat. Men även där bör man notera
              att det finns skilda förhållanden när det gäller hur vi fattar
              beslut.
            </seg>
            <seg n="6d621b9a">
              I Tyskland måste man tala med kretsen av förbundsländer, som
              är en del av garantin för att kunna finansiera. Vi har en lite
              annan beslutsordning. Men det har varit nära kontakter framför
              allt med dem vi oftast är nära allierade med i den här typen av
              frågor för att säkerställa att vi nu får väldigt likartade system.
            </seg>
            <seg n="ea8794a7">
              Man bör dock notera att det på marginalen ändå uppstår skillnader.
              Vi har lite olika nivåer för insättningsgaranti, till exempel.
            </seg>
          </u>
          <note type="speaker" n="43cb3110">
            Anf. 33 CHRISTER WINBÄCK (fp):
          </note>
          <u who="christer_winback_491450" xml:id="i-6d5312b4e58137ee-0" n="beffad79">
            <seg n="7155c8ab">
              Fru talman! Energieffektivitet är någonting som diskuteras mycket,
              och det finns ett mål att minska CO2 totalt sett i Europa.
            </seg>
            <seg n="ed62a366">
              Jag ställde frågan inför toppmötet om det kommer att resoneras
              någonting om kärnkraftsbiten i EU. Man skriver ju att man ska
              respektera varje lands egen mix av lösningar och så vidare. Med
              tanke på att Sverige i dag är så pass beroende av kärnkraft är
              det viktigt att vi behåller och möjliggör en fortsättning av den
              energimixen för Sveriges del.
            </seg>
            <seg n="f3c0db8e">
              Jag undrar om det på något sätt resonerades om detta, hur kärnkraften
              kommer att vara en fortsatt del av Europas energimix.
            </seg>
          </u>
          <note type="speaker" n="f8cd1655">
            Anf. 34 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-7" n="36e77c4a">
            <seg n="dbdb690c">
              Fru talman! Det var inte någon lång kärnkraftsdiskussion, men
              det är ett energitörstigt Europa som träffas. Väldigt många har
              ett stort beroende av fossila bränslen. I flera av de länder vi
              diskuterar är det närmast ett totalt beroende av olja och kol.
            </seg>
            <seg n="2c91f686">
              I det perspektivet har vi definierat kärnkraften som att den
              inte är en del av det som är förnybart, men den är en del av det
              som minskar CO2-emissionerna; den leder alltså till minskade växthusgasutsläpp.
              Så har Europas definition när det gäller synen på kärnkraften
              blivit. Det gör att länderna utifrån det drar lite olika slutsatser.
            </seg>
            <seg n="e27e8194">
              En del länder fortsätter att använda sin kärnkraft. En del bygger
              nya aggregat. En del väljer fortsatt att inte ha några kärnkraftverk.
              Och det finns en respekt i kretsen av stats- och regeringschefer
              för att det så ska vara. Vi diskuterar mer användningen av styrmedel
              och vilka mål vi ska nå än de exakta delarna i hur vi sedan komponerar
              vår energimix.
            </seg>
          </u>
          <note type="speaker" n="6aeb8ce5">
            Anf. 35 CHRISTER WINBÄCK (fp):
          </note>
          <u who="christer_winback_491450" xml:id="i-6d5312b4e58137ee-1" n="beffad79">
            <seg n="488a4c9a">
              Fru talman! Tack, statsministern för svaret! Ja, det här med
              styrmedel är viktigt, och vid implementeringen av den europeiska
              strategiska energiteknologiplanen kommer det att krävas en hel
              del pengar. Hur man då använder dessa pengar kommer att avgöra
              om man styr mot det som länerna själva vill ha. Eller kommer EU
              att komma med pekfingrar när det gäller hur vi kommer att använda
              de här pengarna?
            </seg>
            <seg n="46938a3a">
              Vad jag menar är att det för Sveriges del är viktigt att vi ser
              till att det finns en långsiktig framförhållning när det gäller
              användandet av pengar, de medel som behövs eftersom också kärnkraften
              för Sveriges del kommer att finnas kvar inom en överskådlig framtid.
            </seg>
            <seg n="d75e93db">
              Vi vet att det finns ett stort behov av att upprusta de kärnkraftverk
              vi har och av att se till att vi får ut mer effektivitet ur de
              redan befintliga. Så min fråga är: Kommer en del av de här styrmedlen,
              pengarna, att kunna användas till detta för Sveriges del?
            </seg>
          </u>
          <note type="speaker" n="d0363f17">
            Anf. 36 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-8" n="36e77c4a">
            <seg n="3acaaed6">
              Fru talman! Det närmar sig nog mer vår inhemska energidiskussion.
              Den ska vi gärna föra i olika sammanhang. Då har vi också att,
              så att säga, underkasta oss att vi bland annat har en förnybar
              målformulering som ju för svensk del har uttolkats som att vi
              ska gå från 40 till 49 procent av förnybar energianvändning, totalt.
              Där får inte kärnkraftsanvändningen räknas in. Samtidigt ska vi
              ha sjunkande emissioner, och där spelar kärnkraften definitivt
              en roll.
            </seg>
            <seg n="5a85506f">
              Sedan får vi väl utifrån det ställa oss frågan hur styrmedel
              och olika möjligheter till beslut ska se ut.
            </seg>
            <seg n="40167b1c">
              Vi har en alliansöverenskommelse som vi följer, och det kommer
              säkert att finnas behov av att diskutera det också inför nästa
              mandatperiod.
            </seg>
          </u>
          <note type="speaker" n="ca75a839">
            Anf. 37 SVEN GUNNAR PERSSON (kd):
          </note>
          <u who="unknown" xml:id="i-82ffead61efb5472-0" n="7df117c7">
            <seg n="4abb0a28">
              Fru talman! Tack för redogörelsen! Det var intressant och glädjande
              att höra om och läsa slutsatserna när det gäller hanteringen av
              de finansiella frågorna. Jag förstår att Sveriges tidigare erfarenheter
              har spelat roll och haft inflytande över hur de här slutsatserna
              till slut landade.
            </seg>
            <seg n="09b1cefe">
              Det gläder mig särskilt också att höra och läsa att Europeiska
              rådet bekräftar beslutsamheten att fullgöra sina ambitiösa åtaganden
              på klimatområdet, alltså inte bara tidtabellen.
            </seg>
            <seg n="37915a08">
              Det är gott och väl att ha ordning på de finansiella systemen,
              men om de ekologiska systemen brakar samman till följd av kraftiga
              klimatförändringar är de finansiella systemen inte särskilt mycket
              att hålla i.
            </seg>
            <seg n="85cbd8e3">
              Jag vill ställa en fråga om den korta diskussion eller rapport
              som den irländska premiärministern hade om Lissabonfördraget.
            </seg>
            <seg n="c25f2452">
              Det är intressant att läsa anförandet från den irländska premiärministern.
              Han pekar ju på några av orsakerna till att man röstar nej. Många
              säger, enligt den omfattande opinionsundersökning man har haft
              efteråt, att brist på kunskap och förståelse är en viktig anledning.
              Detta har exploaterats skickligt, kan man väl säga, och formulerats
              som konspirationsteorier och mytbildningar om vad som skulle hända
              om det skulle bli ett ja på Irland.
            </seg>
            <seg n="e45fa9a2">
              Det handlar om att man skulle bli av med sin neutralitet och
              att försvarspolitiken skulle sugas upp. Det handlar om etik och
              socialpolitik.
            </seg>
            <seg n="8c670510">
              Vilka lärdomar tycker statsministern att vi kan dra för att bättre
              än hittills föra samtalet om EU:s framtid vidare så att vi kan
              undvika den typen av exploatering av brist på kunskap?
            </seg>
          </u>
          <note type="speaker" n="a78b5b90">
            Anf. 38 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-9" n="36e77c4a">
            <seg n="80b71427">
              Fru talman! Det är väldigt många som skulle vilja kunna svara
              på det på ett bra och enkelt sätt.
            </seg>
            <seg n="2ac7f38a">
              Det är förmodligen så att Lissabonfördraget för mycket handlar
              om hur EU ska fungera som beslutsfattare när väljarnas utgångspunkt
              mer är deras vardagsproblem.
            </seg>
            <seg n="b3f8e8ca">
              De kan nog känna respekt för att det finns gränsöverskridande
              problem och gärna se ett starkt europeiskt samarbete som kan göra
              något åt det. Men huruvida det ska ledas av en vald ordförande
              för Europeiska rådet eller hur kommissionen ska vara antalsmässigt
              bestämd för att möjliggöra det tror jag inte vi ska göra oss några
              illusioner om att människor sitter hemma vid sina köksbord och
              funderar över varje dag. Det är en del av problematiken. Det är
              väldigt mycket beslutsteknik som det här fördraget handlar om.
            </seg>
            <seg n="11f7fc62">
              På Irland ansågs nejsidans bästa slogan vara: If you dont know,
              vote no! Vet du inte eller tycker du att du har fått otillräcklig
              information, rösta nej!
            </seg>
            <seg n="298dc024">
              Alla vi som någon gång har arbetat med den här typen av frågor
              vet att det ofta är den reaktion vi får: Jag tycker inte att jag
              har fått all information. Då kanske utgångspunkten är att ta det
              säkra före det osäkra och rösta nej.
            </seg>
            <seg n="3caf6e83">
              Det är en viktig förklaring till varför det blev som det blev.
              För vi kan samtidigt det underströk också premiärminister Cowen
              konstatera att det irländska folket kanske är det mest EU-positiva
              som vi har i hela EU. Hur gick det till?
            </seg>
            <seg n="3b29f984">
              Det visar att det ofta är svårt med en folkomröstning om en komplex
              materia som består av massvis med olika paragrafer. Det är en
              sak att säga ja eller nej till euron. Att säga ja eller nej till
              en räcka av olika förslag som ska vägas mot varandra är mer komplicerat.
            </seg>
            <seg n="35bfa2f7">
              Därmed ska vi inte förtröttas i våra ambitioner att beskriva
              och förklara varför EU-samarbetet behöver vara starkt för att
              klara gränsöverskridande problem och för att finnas till stöd
              för att lösa människors vardagsproblem. Men det kanske hänger
              lite på att det mer handlar om att diskutera på det sättet och
              mindre de tekniska delarna.
            </seg>
          </u>
          <note type="speaker" n="14e00347">
            Anf. 39 SVEN GUNNAR PERSSON (kd):
          </note>
          <u who="unknown" xml:id="i-82ffead61efb5472-1" n="7df117c7">
            <seg n="aed0de3b">
              Fru talman! Jag tackar statsministern. Vi kanske ska tipsa irländarna
              om en bra slogan för jasidan nästa gång: If you dont want a mess,
              vote yes!
            </seg>
            <seg n="4b45d1d5">
              Jag tackar för redogörelsen och reflexionerna. Hur ser statsministern
              på planen framöver? När kan vi föra frågan framåt och ta nästa
              steg? Lissabonfördraget innebär ändock förenklingar, förtydliganden
              och också väldigt många positiva saker för Sveriges del som när
              det gäller antalet parlamentariker. Hur ser statsministern på
              processen framåt?
            </seg>
          </u>
          <note type="speaker" n="71d0999b">
            Anf. 40 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-10" n="36e77c4a">
            <seg n="1aafec79">
              Fru talman! Jag ska absolut se om jag kan få med den där sloganen
              vid något möte med Cowen.
            </seg>
            <seg n="a859bacc">
              Vi är nu väldigt nära den punkt där vi får konstatera att Lissabonfördraget
              inte kommer på plats före valet till Europaparlamentet i juni
              nästa år. Det innebär att vi får fortsätta med Nicefördraget och
              två färre platser till Europaparlamentet. Det innebär att EU-kommissionen
              ska börja minskas när den återsamlas efter valet eller nyväljs,
              ska jag säga.
            </seg>
            <seg n="e79891de">
              Det blir någon form av tidsförskjutning som bygger på vad Irland
              vill ha för politiska klargöranden när de känner sig mogna att
              gå vidare. Jag vill fortsatt visa respekt för att de inte kunde
              svara på det nu utan sade sig vilja försöka göra det i december.
              Är det något vi ska vara väldigt tydliga med är det att det måste
              få vara irländarnas sak att berätta om detta. Att komma utifrån
              nu, framför allt från länder som själva har haft stora diskussioner
              och kanske till och med har haft folkomröstningsresultat som har
              gått emot, och hävda att man vet hur irländarna ska bestämma kommer
              inte att vara en bra metod.
            </seg>
          </u>
          <note type="speaker" n="3b978e75">
            Anf. 41 JACOB JOHNSON (v):
          </note>
          <u who="jacob_johnson_6c8957" xml:id="i-6b8980d7e971760d-0" n="b36b4366">
            <seg n="876ad0e2">
              Fru talman! Jag vill be statsministern reflektera över det demokratiska
              beslutsfattandets villkor här i riksdagen med anledning av två
              frågor som stod på dagordningen vid Europeiska rådet. Jag tänker
              dels på Lissabonfördraget, dels på finanskrisen.
            </seg>
            <seg n="8006b1dd">
              Sveriges riksdag ska enligt gällande tidsplan fatta sitt beslut
              om Lissabonfördraget om en knapp månad, den 20 november, och det
              innan regeringens utredare Claes Stråth den 15 december redovisar
              utredning och konsekvens för åtgärder med anledning av EG-domstolens
              dom i det så kallade Lavalmålet. Varför denna brådska, Fredrik
              Reinfeldt, när vi nu vet med största visshet att Lissabonfördraget
              i alla fall blir avsevärt försenat? En enad opposition och fackföreningsrörelse
              vill få ta del av denna stråthska utredning före ställningstagandet
              till Lissabonfördraget.
            </seg>
            <seg n="c9f4ad11">
              Ett annat än mer flagrant exempel på odemokratisk beredningstid
              är det stabilitetspaket mot finanskrisen som regeringen efter
              diskussion vid Europeiska rådet enligt uppgift kommer att presentera
              riksdagen i morgon torsdag med en motionstid på mindre än ett
              dygn och med beslut i kammaren i början av nästa vecka. Det är
              ett komplicerat paket för att lugna den allestädes närvarande
              marknaden, och det innehåller offentliga åtaganden på det obegripliga
              beloppet av 1 500 miljarder kronor.
            </seg>
            <seg n="f8113fac">
              Jag vill som sagt att statsministern reflekterar över och kommenterar
              den demokratiska beslutsprocessen i dessa två mycket viktiga frågor
              som snart ska behandlas här i riksdagen.
            </seg>
          </u>
          <note type="speaker" n="2232dea7">
            Anf. 42 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-11" n="36e77c4a">
            <seg n="9aca8c7a">
              Fru talman! Fördraget kan knappast beskrivas som att det har
              tagits fram skyndsamt. Det är en process som har pågått i många
              år och som huvudsakligen drevs av den förra regeringen. Mitt besked
              har varit, också inför EU-nämnden, att vi före det att vi undertecknade
              själva fördraget säkerställde att den majoritet som är erforderlig
              finns i riksdagen till stöd för vårt undertecknande.
            </seg>
            <seg n="ca7e0388">
              Det har konstaterats, också från fackliga företrädare, att Lissabonfördraget
              förstärker snarare än urholkar arbetsrättsliga förutsättningar
              för löntagarna och att det på andra sätt också är förbättringar
              som välkomnas av fackliga företrädare. Det hänger inte ihop med
              Lavaldomen och de frågor som Stråth utreder. Dessa två frågor
              har ingen koppling.
            </seg>
            <seg n="03b8ee41">
              Europeiska rådets medlemmar, oavsett politisk kulör, har uppmuntrat
              och uppmanat samtliga länder att fullfölja sin ratifikationsprocess.
              Sverige ligger nu nästan sist i Europa att fatta detta beslut.
              Det tycker vi att vi nu ska göra. Vi får återkomma till diskussionerna
              om eventuella konsekvenser och analyser när det är färdigt.
            </seg>
            <seg n="78c4512e">
              När det gäller stabilitetspaket vet jag inte om Jacob Johnson
              menar att han för alla tillfällen utesluter att man skulle kunna
              gå fram med snabb lagstiftning. Då vill jag dra mig till minnes
              att Vänsterpartiet har varit med om att täppa till avancerad skatteplanering.
              Vänsterpartiet brukar inte hindras att fatta snabba beslut.
            </seg>
            <seg n="fca5da91">
              Det är ofta behov av att agera skyndsamt när det handlar om ett
              flyktigt kapital och stor risk för småsparare, hushåll och småföretag
              om vi inte agerar. Jag tror att de skulle ha känt en väldigt stor
              besvikelse om vi hade sagt att det här kommer att ta väldigt lång
              tid och fördjupa deras problem när riksdagen faktiskt har möjlighet
              att vara snabb när den bara vill.
            </seg>
          </u>
          <note type="speaker" n="888f9655">
            Anf. 43 JACOB JOHNSON (v):
          </note>
          <u who="jacob_johnson_6c8957" xml:id="i-6b8980d7e971760d-1" n="b36b4366">
            <seg n="69c76010">
              Fru talman! Jag tackar för svaret. Demokrati tar och måste få
              ta tid. Jag menar att när vi nu vet att Lissabonfördraget kommer
              att försenas och det kommer en viktig utredning om två månader
              att riksdagen borde avvakta den stråthska utredningen.
            </seg>
            <seg n="10bc46da">
              Visst måste riksdagen i vissa krislägen fatta snabba beslut.
              Det gäller inte Lissabonfördraget, möjligtvis finanskrisen med
              de motiv som statsministern anför. Men om så är fallet visar det
              på orimligheten med dagens internationella finanssystem och på
              nödvändigheten av att grundligt förändra detta för att uppnå robusthet,
              transparens och demokratiskt inflytande och kontroll. Finanssystemen
              bör ses som en grundläggande samhällelig infrastruktur där girigheten
              hålls på armlängds avstånd.
            </seg>
            <seg n="be21df58">
              Jag vill uppmana regeringen att stödja de krafter som arbetar
              för en genomgripande reformering av Bretton Woods-institutionerna.
            </seg>
          </u>
          <note type="speaker" n="27b3310e">
            Anf. 44 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-12" n="36e77c4a">
            <seg n="33041db3">
              Fru talman! När det gäller Bretton Woods-institutionerna, IMF
              och Världsbanken, har vi också haft som utgångspunkt att man bör
              se om de går att modernisera och utveckla. Det kloka med dem är
              att de ger plats för alla, till skillnad från det som ibland är
              sättet att hävda att världen samlas, nämligen att de stora samlas,
              det som ibland kallas G 7 eller G 8 eller förstärks med några
              utpekade länder.
            </seg>
            <seg n="8c4add29">
              Det har hetat att det ska vara ett stort möte nu, bland annat
              i nära anslutning till det amerikanska presidentvalet. Det är
              tänkt att vara ett förstärkt G 8. I det hänseendet kan jag hålla
              med om att det förmodligen är bättre att utveckla de institutioner
              vi har och som har den fördelen att där har vi svenskt deltagande
              och möjlighet att göra vår röst hörd.
            </seg>
          </u>
          <note type="speaker" n="17a8a507">
            Anf. 45 ULF HOLM (mp):
          </note>
          <u who="ulf_holm_74ae2f" xml:id="i-27b8affff6816943-0" n="36482d71">
            <seg n="53fafc00">
              Fru talman! Jag tackar statsministern för återrapporten. Den
              globala finansiella oron måste bekämpas och åtgärdas. Därför är
              det bra att Sverige såsom övriga EU-länder agerar på ett nationellt
              plan. Också länder runt omkring i världen måste agera. Jag tror
              att vi är ganska överens om att det är nödvändigt för att säkerställa
              inte minst småsparares och fattiga människors resurser.
            </seg>
            <seg n="64bdbeaf">
              Det som var den stora stridsfrågan på toppmötet var klimatfrågan.
              Visst måste det anses vara ganska oroande att sju länder, när
              man ska diskutera en tidtabell, vill lägga in veto. De vill inte
              ha någon tidtabell för att på sikt åstadkomma konkreta åtgärder
              för EU och EU-länderna för att åtgärda den största utmaning vi
              faktiskt står inför klimatkatastrofen. När man hör EU-länderna
              prata om att vi ska ha ett ledarskap undrar man vad detta ledarskap
              innebär om man börjar bråka om en tidtabell för att fatta ett
              beslut längre fram.
            </seg>
            <seg n="b4d8e225">
              Nu finns det i stället andra länder som ingår i ledarskapet och
              som lägger fram förslag inför det internationella FN-toppmötet
              nästa höst. Både Norge och Schweiz har tagit fram konkreta förslag
              på hur man ska lösa finansieringsfrågan för utvecklingsländerna,
              medan EU-länderna sitter och bråkar om man ska fatta beslut i
              december eller inte. Detta inger verklig oro för vart EU är på
              väg i klimatfrågan.
            </seg>
            <seg n="69c2ea9c">
              Jag utgår från att statsministern nu kommer att ta initiativ
              fram till decembertoppmötet för att påpeka för de länder som försöker
              sätta upp hinder att det är en fördel att agera nu. Att åtgärda
              klimatproblem nu skapar också jobb.
            </seg>
            <seg n="2ed8b838">
              Vilken strategi har statsministern för att få igenom det han
              har stöd av i hela EU-nämnden, nämligen kraftfulla klimatåtgärder
              i EU-länderna?
            </seg>
          </u>
          <note type="speaker" n="262fea84">
            Anf. 46 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-13" n="36e77c4a">
            <seg n="2e822ff8">
              Fru talman! Jag har förstått att Ulf Holm har varit ledare för
              den del av Miljöpartiet som tycker att man fortsatt ska driva
              ett utträdeskrav. Nu blev inte det den knappa majoritetens mening
              i Miljöpartiet.
            </seg>
            <seg n="78e93d44">
              En sak som har slagit mig är: Tänk om vi inte hade haft EU för
              att försöka samordna länderna att ta klimatfrågan på allvar! Då
              hade alla de invändningar vi nu hör funnits i alla fall, och vem
              hade då satt press på alla länder som inte tycker att de ska göra
              något för egen del? Hur hade Ulf Holm löst det?
            </seg>
            <seg n="9a695186">
              Jag kan berätta att det bara finns ett enda skäl till att vi
              nu har ett verkligt tryck på de länder som egentligen inte vill
              möta sina klimatåtaganden, och det är det faktum att de är medlemmar
              av Europeiska unionen. Det är precis det som gör att vi kan trycka
              på och på allvar försöka få detta på plats till december. Om Ulf
              Holm hade varit närvarande tror jag att det hade varit påtagligt
              för honom att det är just detta som är deras svåraste väg ut ur
              ansvarstagandet: nämligen hänvisningen till både beslut som de
              har varit med och fattat och den solidaritet som bygger på att
              EU går fram gemensamt.
            </seg>
            <seg n="c40ef527">
              Varför är det viktigt för världen? Vad är det EU försöker göra?
              Jo, EU försöker anta mål som är bindande på några års sikt, vilket
              sedan leder till en fördelning mellan länderna hur man ska uppnå
              dem. Om Europa kan klara det är det precis det svar som även den
              globala lösningen behöver. Utan den typ av globala svar byggda
              på bindande lösningar är vi som George Bush och andra som säger:
              Låt varje land göra vad de själva tycker att de orkar med!
            </seg>
            <seg n="6c962651">
              Det är alternativet, Ulf Holm. Det löser inte den globala klimatutmaningen.
            </seg>
          </u>
          <note type="speaker" n="6e97a9da">
            Anf. 47 ULF HOLM (mp):
          </note>
          <u who="ulf_holm_74ae2f" xml:id="i-27b8affff6816943-1" n="36482d71">
            <seg n="bdd9575c">
              Fru talman! Tack så mycket, statsministern, för svaret, eller
              recensionen av läget.
            </seg>
            <seg n="497add16">
              Jag menar fortfarande att de som just nu har ledarskapet i EU-frågan
              är länder utanför EU, till exempel Schweiz och Norge som har tagit
              fram förslag på hur man kan finansiera utvecklingsländernas ansvarstagande.
            </seg>
            <seg n="bfe73c7e">
              Jag tror att det är väldigt viktigt, och jag tycker inte att
              det är ledarskap när EU-länderna diskuterar tidtabellen. Jag tycker
              att det är oroväckande, och jag tror faktiskt att statsministern
              delar den oron och hade varit lyckligare om det snabbt hade kunnat
              bli ett beslut på detta toppmöte att tidtabellen ska hållas. Det
              som i stället delvis har dominerat bilden av toppmötet är att
              man inte är ense.
            </seg>
            <seg n="2a3a0679">
              Det står också att man ska ta hänsyn till det specifika läget
              i varje enskilt land. Innebär det att vissa länder ska höja sina
              mål, medan andra länder kan ha ett lägre mål? Är det betydelsen
              av detta?
            </seg>
          </u>
          <note type="speaker" n="b21b8955">
            Anf. 48 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-14" n="36e77c4a">
            <seg n="b5375dd8">
              Fru talman! Principen bygger på en solidaritet länderna emellan.
              Vi ska gemensamt nå 20-procentiga utsläppsreduktioner fram till
              2020. Det varje land självt vill lätta på sin egen del för man
              över till någon annan. Det är precis det som i så fall sker.
            </seg>
            <seg n="4d8fc010">
              Jag följer också den norska diskussionen som ju väldigt ofta
              försöker anpassa sig in i vad EU gör utan att vara medlem. De
              tycker att det är en viktig utgångspunkt, eftersom de ser vikten
              av ett samlat agerande.
            </seg>
            <seg n="9a91cc90">
              Det är bra att Norge är aktivt när det gäller finansieringen.
              Men missa inte poängen, Ulf Holm Norge är en av världens största
              oljeproducenter som på detta sätt försöker ta en del av ett ansvar
              som annars delvis borde leda till en annan diskussion. Det är
              oljan som är problemet, och då bör naturligen stora oljeproducerande
              länder ta ett mycket större ansvar och bidra till omställning
              för att vara trovärdiga.
            </seg>
          </u>
          <note type="speaker" n="b2da9363">
            Anf. 49 LARS LILJA (s):
          </note>
          <u who="lars_lilja_880e89" xml:id="i-61d93b30afb1ed5e-0" n="b8d516db">
            <seg n="c9612e9b">
              Fru talman! Jag tycker att det är bra att vi har enats om ett
              finansiellt räddningspaket. Det är något som vi socialdemokrater
              har stött hela vägen.
            </seg>
            <seg n="82740d06">
              Finanskrisen kommer sannolikt att påverka EU under en lång tid
              framöver. När ekonomierna krymper och arbetslösheten ökar i hela
              Europa tycker vi socialdemokrater att det är viktigt att värna
              löntagarnas villkor så att vi inte hamnar i en situation med löne-
              och arbetsvillkorsdumpning.
            </seg>
            <seg n="437960b6">
              Jag undrar om den delen av medborgarnas problem framöver diskuterades
              vid mötet. Vi vet att statsministern inte är villig att lyfta
              fram frågan om löntagarnas villkor och fackliga rättigheter vid
              rådsmöten. Jag undrar om det var något annat land som möjligtvis
              var intresserat av att lyfta fram denna fråga.
            </seg>
          </u>
          <note type="speaker" n="eef60370">
            Anf. 50 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-15" n="36e77c4a">
            <seg n="79341600">
              Fru talman! Europa består av både vänsterstyrda och borgerligt
              styrda regeringar. Frågan var inte uppe av det enkla skälet att
              man inte ser den koppling till Lissabonfördraget som en del av
              ledamöterna i denna kammare driver. Vi ser inte kopplingen i den
              delen.
            </seg>
            <seg n="d7f82a50">
              Vi ser inte heller att det som först ligger framför oss skulle
              handla om någon urholkning av arbetsrättsliga förutsättningar.
              Diskussionen handlade inte om detta, utan inte minst på franskt
              initiativ, och jag har sett att Nicolas Sarkozy också har sagt
              detta i USA om vi nu ska inrätta stora stödfonder, i fransk tappning
              till och med uttryckt som att köpa upp företag som inte går bra
              inför risken att de annars flyttar utomlands. Den typen av resonemang
              motsatte jag mig av det skälet att det är klassisk protektionism
              av ett slag som frihandelsvänliga länder som Sverige bör akta
              sig för att ställa sig bakom.
            </seg>
            <seg n="a29ced37">
              Vad vi i stället ska se till är att ha starka resurser för omställning
              på precis det sätt som vi har mött andra kriser i Sverige så att
              människor kan komma vidare i utbildning och i andra arbeten. Vi
              bygger individerna starka snarare än att tro att det alltid handlar
              om att skicka in pengar i företag och verksamheter som kanske
              inte längre är konkurrenskraftiga.
            </seg>
            <seg n="3c77bec0">
              Detta diskuterades. Där fanns stor oenighet, vill jag påpeka,
              och Sverige var starkt drivande för att få bort en text som först
              talade om rent riktat industristöd. I stället talade vi om grundläggande
              villkor för att förstärka förutsättningarna för sysselsättning
              och för att upprätthålla konkurrenskraften i europeisk industri.
            </seg>
            <seg n="e6aec4b4">
              Det var en diskussion som kom nu och som säkert kommer att fortsätta
              på kommande toppmöten för att möta den avmattning som mycket riktigt
              hela Europa känner av.
            </seg>
          </u>
          <note type="speaker" n="42c20276">
            Anf. 51 LARS LILJA (s):
          </note>
          <u who="lars_lilja_880e89" xml:id="i-61d93b30afb1ed5e-1" n="b8d516db">
            <seg n="0f98c4fe">
              Fru talman! Jag tycker att verkar vara en bra inriktning i den
              politiken. Det som är intressant är att statsministern tidigare
              i sitt anförande talade om nödlidande i finansiella institutioner,
              och det är naturligtvis jättebra. Det vi kan se framför oss nu
              är att vi kommer att få ganska många nödlidande europeiska medborgare
              i den lågkonjunktur som sannolikt följer av finanskrisen.
            </seg>
            <seg n="272d81e3">
              Då vill jag betona hur viktigt det är att man både i Sverige
              och i Europa på ett effektivt och bra sätt jobbar med den omställning
              som statsministern nu talar om. Vi har förstås divergerande uppfattningar
              om hur det ska ske just i Sverige, men hur går resonemanget bland
              de övriga EU-länderna? Är man beredd att jobba för att klara av
              lågkonjunkturen och den arbetslöshet som sannolikt följer i dess
              spår?
            </seg>
          </u>
          <note type="speaker" n="6b84a363">
            Anf. 52 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-16" n="36e77c4a">
            <seg n="434d9975">
              Fru talman! I den delen är ju alla Europas regeringar ansvariga
              inför sina väljare. Det är bara att notera att man ger väldigt
              olika besked just nu. Väldigt många talar om stora stödprogram
              till industri och enskilda företag. Väldigt många ropar på mer
              protektionism. Sverige står emot i den diskussionen. Vi säger
              att vi i grunden tror på fortsatt frihandel och öppenhet.
            </seg>
            <seg n="f5c6bb79">
              Vi tror, också baserat på våra egna erfarenheter, att det är
              viktigt att betona kvalitet och utbildning, det som bidrar till
              omställning, matchning på arbetsmarknaden och livskraftiga företag
              som klarar sig i konkurrensen och som när väl krisen är över kan
              växa sig starka och därmed leda till att fler får jobb. Jag tror
              att vi kan hävda att vi har erfarenheter till stöd för att det
              är ett riktigt vägval.
            </seg>
            <seg n="2d6ccdfe">
              Många andra pratar nu om helt andra utgångspunkter. Det bör också
              noteras att Sverige sitter med ett stort överskott i våra offentliga
              finanser. De flesta andra som pratar om de här åtgärderna har
              redan stora underskott.
            </seg>
          </u>
          <note type="speaker" n="9cc7e5e2">
            Anf. 53 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-52a670a16a1a6081-0" n="7dc33e98">
            <seg n="17a7b959">
              Fru talman! Svensk arbetsmarknad har gått väldigt bra de senaste
              två åren. Inte minst har det märkts i den valkrets som jag kommer
              ifrån, Norrbotten, som i lågkonjunktur eller högkonjunktur under
              decennier egentligen permanent har haft det sämsta arbetsmarknadsläget
              i Sverige. Den utvecklingen är bruten nu. Det känns positivt.
              Norrbotten är till och med ett av de län, en av de regioner i
              landet som har haft högst tillväxt.
            </seg>
            <seg n="b83448a8">
              Nu kommer den internationella lågkonjunkturen, och som grädde
              på moset har vi haft finanskrisen också. Det känns angeläget att
              vi gör allt vi kan för att dämpa effekten av lågkonjunkturen och
              för att bygga upp förutsättningar för nya jobb. Härvidlag vill
              jag ge statsministern en eloge för att han visat den typ av handlingskraft
              som han har under de senaste veckorna här hemma, på nationellt
              plan, men också för att vi har deltagit bland resten av regeringscheferna
              som också har visat handlingskraft när det gällt att lösa krisen.
            </seg>
            <seg n="551002fa">
              Samtidigt är krisen inte riktigt över. Det finns en oro, inte
              minst hos de små företagen, över kreditgivning, över möjligheten
              till checkkrediter, över att kunna bedriva sin normala, vanliga
              verksamhet. Därför har jag en fråga med anledning av rådsslutsats
              nr 10, där man talar om att den europeiska investeringsbanken
              ska kunna gå in och undsätta små och medelstora företag i Europa
              och att man också ska ta större riskandelar.
            </seg>
            <seg n="f183f306">
              Det här låter ju bra det är betydande belopp, 30 miljarder euro
              förutsatt att det sker på ett sjyst sätt så att inte företag som
              i sig inte är riktigt sunda och inte fungerar får stöd och därmed
              riskerar att i konkurrens slå ut företag som har en livskraft,
              exempelvis i Norrbotten. Hur har diskussionerna gått där?
            </seg>
          </u>
          <note type="speaker" n="3ffae8d7">
            Anf. 54 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-17" n="36e77c4a">
            <seg n="e5d4d52b">
              Fru talman! Detta är en exakt illustration av hur diskussionerna
              går. Det finns de som först när det gällde den finansiella krisen
              talade om att utfärda totala garantier och lyfta av all risk.
              Sedan kommer det till nödlidande företag med problem, och då säger
              man: Ge alla det stöd de behöver!
            </seg>
            <seg n="be180bc9">
              Krister Hammarbergh påpekar någonting väldigt viktigt. Det är
              att gör man för mycket, bidrar för långtgående, sätter man konkurrensen
              ur spel. Då hjälper man den som har svårast att klara sig i konkurrensen,
              på bekostnad av den som är mer livskraftig men som till följd
              av det omfattande stödet till dem som går lite sämre får växande
              egna problem.
            </seg>
            <seg n="cfc92087">
              Om vi agerar på det sättet kommer vi att också se varaktiga jobb
              försvinna. Därför har vi både när det gäller de finansiella åtgärderna
              och diskussionerna om vad som därefter ska följa i olika former
              av stöd påpekat just vikten av konkurrensneutralitet och att upprätthålla
              och inrikta sig på att bygga stark konkurrensförmåga långsiktigt.
            </seg>
            <seg n="8378fe48">
              Det har präglat den budget som vi har bett om riksdagens stöd
              för så att vi kan investera väldigt tungt i det som ska bygga
              vår svenska konkurrensförmåga: forskning, förstärkningar i utbildning,
              stöd för omställning så att människor kan komma vidare och uppleva
              att det lönar sig att arbeta, söka sig vidare på arbetsmarknaden,
              infrastruktur. Det tror jag är en riktig inriktning.
            </seg>
            <seg n="2a871a05">
              Det bör också prägla, även om diskussionerna var korta, den del
              som gäller Europeiska investeringsbanken. Men jag håller helt
              med. Precis samma typ av diskussioner gäller också deras resurser.
              Det är precis i sådana här lägen man ofta går fel, där man försöker
              cementera det som är invant, som alltid har funnits, och gör det
              på ett sätt så att det också hindrar livskraftiga företag från
              att utvecklas. Det gör att vi alla blir fattigare och att vi också
              får färre jobb.
            </seg>
            <seg n="8b237dec">
              Jag tycker att det är en mycket viktig, grundläggande princip
              som Krister Hammarbergh har hävdat. Det är den vi också hävdar
              i samtalen med våra europeiska kolleger.
            </seg>
          </u>
          <note type="speaker" n="ea11331b">
            Anf. 55 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-52a670a16a1a6081-1" n="7dc33e98">
            <seg n="d00193dc">
              Fru talman! Risken i sådana här tider är ändå att den här typen
              av viktiga punkter blir korta diskussioner. Sedan kommer en tid
              därefter. Jag hoppas att vi kan ha fortsatta diskussioner och
              att den svenska regeringen bevakar detta så att vi får en sjyst
              konkurrens men också att vi kan återkomma och få lyssna på hur
              vi ska kunna ta del av detta under rättvisa villkor inom Europa.
            </seg>
          </u>
          <note type="speaker" n="e6139ed8">
            Anf. 56 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-18" n="36e77c4a">
            <seg n="0b55b6ec">
              Fru talman! Får jag bara också understryka det Krister Hammarbergh
              sade redan i sitt första inlägg. Jag har återkommande betonat
              att vi inte är ute ur de finansiella problem som Sverige upplever,
              i svans på andras problem må så vara, men vi upplever detta fortsatt.
              Precis de som Krister Hammarbergh pekar på, de små företagen och
              hushållen, märker att det är väldigt svårt i ett kreditgivningssystem
              som i princip har gått i stå eller åtminstone bara delvis har
              börjat rulla och fungera.
            </seg>
            <seg n="c0e65e64">
              Det är i ljuset av det man ska se alla de saker vi gör och ber
              om riksdagens stöd för så att vi får i gång det finansiella systemet.
              Blodomloppet i ekonomin måste fungera därför att det i sin tur
              betyder så mycket för små företag, för hushåll och för småsparare.
              Vi kommer definitivt att fortsätta att bevaka våra utgångspunkter
              och det som är bra för Sverige långsiktigt i de fortsatta samtalen.
              De kommer naturligtvis att fortsätta långt in på nästa år och
              kanske ännu längre än så.
            </seg>
          </u>
          <note type="speaker" n="929aa3f8">
            Anf. 57 SVEN BERGSTRÖM (c):
          </note>
          <u who="sven_bergstrom_b4b613" xml:id="i-f5d250c5d841266f-0" n="53a4471a">
            <seg n="afc07efd">
              Fru talman! Det är lite frestande att ge sig in i den diskussion
              som har tagits upp här i kammaren om Lissabonfördraget och Irland
              till att börja med. Som centerpartist och med stark övertygelse
              om att all bra politik måste byggas underifrån tycker jag att
              det inte är någon bra grund för att skapa ökad legitimitet och
              ökat engagemang för EU-samarbetet att hålla folket utanför.
            </seg>
            <seg n="def653a0">
              Nu recenseras i nedlåtande ordalag det enda folk inom EU, Irlands,
              som fick möjlighet att vara med i den här diskussionen. I Sverige
              låter vi inte ens folket vara med i den debatten i en valrörelse
              inför ett allmänt val. Det är ingen bra grund för att öka legitimiteten
              och engagemanget i EU-frågorna, som jag tror att vi är överens
              om att vi måste göra, inte minst om vi ska lyckas lyfta valdeltagandet
              i valet till EU-parlamentet i juni nästa år. Jag befarar att det
              här bidrar till att ytterligare cementera det på en kyrkovalsnivå.
              Det är ingen bra utgångspunkt.
            </seg>
            <seg n="023546fb">
              Min fråga handlade egentligen om det som en del andra också har
              berört, klimatpaketet inom EU. Det var en del oroande signaler
              från Italien och Polen framför allt om att det här inte passar
              dem. Nu ska man se över planen, om jag har förstått referatet
              från toppmötet rätt.
            </seg>
            <seg n="4c46dd31">
              Jag undrar helt enkelt: Upplever statsministern att det finns
              en insikt bland EU:s medlemsländer om att det här inte är någonting
              som vi måste kosta på oss? Man använder ju begreppet bördefördelning,
              som jag inte tycker är något riktigt bra begrepp. Det här är,
              som några frågeställare redan har sagt, ett sätt att komma vidare
              i utvecklingen. Sternrapporten visar ju att det blir dyrare och
              svårare om vi skjuter på de här angelägna och viktiga åtagandena.
            </seg>
            <seg n="c6df9b7b">
              Jag skulle vilja fråga statsministern: Upplever statsministern
              att det finns en insikt bland EU:s medlemsländer om att det faktiskt
              är en poäng att ta itu med klimat- och miljöfrågorna på ett offensivt
              sätt nu, innan det blir dyrare och svårare?
            </seg>
          </u>
          <note type="speaker" n="7ebf8e45">
            Anf. 58 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-19" n="36e77c4a">
            <seg n="690b5042">
              Fru talman! Jag upplever att möjligheten att få Europeiska rådets
              beslut på plats i mars 2007 definitivt byggde på den typ av insikter
              som Sven Bergström nu redogör för. Starkt präglade av Sternrapport,
              Al Gore och den opinionsbildning som fanns i frågan var det möjligt
              att samla det europeiska ledarskapet till mycket kraftfulla målformuleringar
              på några års sikt.
            </seg>
            <seg n="3124bf23">
              Därefter upplever jag att den världspolitiska dagordningen delvis
              har förändrats redan före finanskrisen, vill jag påpeka. Men helt
              tydligt har det svängt ännu mer efter det att finanskris och lågkonjunktur
              har påverkat många länder, många fler än dem Sven Bergström nämner.
              Tyvärr har man då landat i någon sorts slutsats där man söker
              lättnader för egen del i det korta perspektivet.
            </seg>
            <seg n="242753e8">
              Då kan vi, och det gör vi, påpeka vad Stern nämner, att det här
              är framtidens jobb och ett sätt att konkurrera. Det är ett resonemang
              jag för övrigt har fört med kinesiska ledare och pratat om i USA.
              Det är någonting som vi försöker använda globalt som argumentering.
              Jag tror på det fullt och fast.
            </seg>
            <seg n="c3440425">
              Då brukar de påpeka: Det är lätt för Sverige att säga det, ni
              har kommit så långt. Ni är ju redan tydliga vinnare i en sådan
              omställning. För oss är det inte lika enkelt. Ta en diskussion
              med Donald Tusk, som är Polens premiärminister. Han vet berätta
              att de har 95 procents beroende av kol i sin energiförsörjning.
              Nu säger ni att vi ska göra om det. Det är en jättebra idé, men
              kan ni berätta vad vi ska ersätta det med och hur fort det ska
              gå?
            </seg>
            <seg n="02dfc4d7">
              Så blir diskussionen.
            </seg>
            <seg n="3684e96c">
              Det finns det var därför jag svarade som jag gjorde tidigare
              på en fråga en medvetenhet om att medlemskapet i Europeiska unionen
              är viktigt och att det kräver att man hedrar ingångna överenskommelser.
              Hade det inte varit för det hade det här inte alls varit möjligt.
              Nu är det en tuff väg, både till december i år och till december
              nästa år, för att få världen att samla ihop sig. Det kommer att
              kräva att Sverige och andra som resonerar med de utgångspunkter
              som Sven Bergström har klargjort också höjer sin röst.
            </seg>
          </u>
          <note type="speaker" n="91c8081c">
            Anf. 59 SVEN BERGSTRÖM (c):
          </note>
          <u who="sven_bergstrom_b4b613" xml:id="i-f5d250c5d841266f-1" n="53a4471a">
            <seg n="493f237c">
              Fru talman! Det förefaller dessvärre som att insikten inte var
              så stark om att miljö och klimat är nödvändigt att satsa på, eftersom
              det blir dyrare och svårare om vi skjuter de angelägna sakerna
              framåt. Jag förstår att statsministern har en stor pedagogisk
              uppgift att försöka få den insikten att komma tillbaka hos samtliga
              medlemsländer, och jag önskar lycka till i det arbetet.
            </seg>
            <seg n="197176f2">
              När det gäller Polen och kolet kan man naturligtvis förstå att
              det är tufft. Det är det visst, och vi ska vara glada i Sverige
              att vi har en så bra mix redan och att vi har en stor andel förnybar
              energi. Då kommer kärnkraften bara att ställa till problem eftersom
              den inte räknas in i procentandelen förnybar energi, som en del
              i den här kammaren tydligen vurmar för.
            </seg>
            <seg n="d1ddbc73">
              Det fanns en ambition inom EU att höja ambitionerna till inte
              20 utan 30 procent, om världen i övrigt är beredd att lägga ribban
              så högt. Finns det engagemanget och den ambitionen kvar över huvud
              taget i de diskussioner som förs?
            </seg>
          </u>
          <note type="speaker" n="f487d045">
            Anf. 60 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-20" n="36e77c4a">
            <seg n="f79686c3">
              Fru talman! Ja, det är helt korrekt. Det angavs ett 20-procentigt
              reduktionsmål till 2020, men inom ramen för ett internationellt
              avtal som vi hoppas få på plats i Köpenhamn har Europa sagt att
              man går till 30 procent. Nu bör man nog notera att hela den diskussion
              som nu har utlösts utgår från kommissionens förslag på hur Europa
              solidariskt, med fördelning mellan länderna, ska nå 20-procentsnivån.
              Då har vi den här typen av invändningar.
            </seg>
            <seg n="c145539e">
              Jag skulle vilja säga så här: Det som underlättar i så fall är
              att blir det en internationell överenskommelse möter det en del
              av den oro som på engelska kallas för carbon leakage , alltså
              att man kan flytta produktion till länder med lägre klimatambitioner.
              Jobben går förlorade, men det blir inte bättre för klimatet. Inom
              ramen för ett internationellt avtal är ju tanken att styrmedel
              och omställning också ska komma länder till del som i dag inte
              för en aktiv klimatpolitik, och då bör det inom ramen för detta
              vara möjligt att också Europa gör större ansträngningar. Alla
              är väl medvetna om att det är så det ser ut, men det kommer som
              sagt att kräva att det internationella avtalet är på plats.
            </seg>
          </u>
          <note type="speaker" n="fe85aa9a">
            Anf. 61 CARL B HAMILTON (fp):
          </note>
          <u who="unknown" xml:id="i-aa3fc915632aa1fc-0" n="7df117c7">
            <seg n="03dc0cf9">
              Herr talman! Finanskrisen dominerade mötet, sade statsministern.
              Jag tycker att det är värt att understryka att vi inte är igenom
              den här processen ännu. I natt har börserna i Asien fallit kraftigt.
              Kronan faller i dag. Tack och lov faller också marknadsräntorna.
              Här finns mycket krav på snabbhet och nya åtgärder framöver.
            </seg>
            <seg n="deea73f1">
              Jag vill understryka det som statsministern och andra har sagt
              här, nämligen vikten av att man vid det här mötet bekräftade tidtabellen
              för klimatarbetet inom Europeiska unionen. EU:s arbete på klimatområdet
              är ju avgörande inte bara för EU-länderna utan också för hela
              världen. Det är den starkaste globala aktören. Därför blir det
              så fullständigt obegripligt och ganska upprörande när man från
              vissa håll säger att vi ska ha ett försvagat europeiskt samarbete,
              att ett starkt EU är någonting negativt.
            </seg>
            <seg n="0e55da76">
              I själva verket är det så att har man inställningen att man ska
              försvaga EU-samarbetet är man för större utsläpp i världen, för
              det blir konsekvensen. Jag tror att det är otroligt viktigt att
              vi en gång för alla gör upp med denna föreställning att vi kan
              ha en svagare europeisk union och samtidigt ha ett starkare klimatarbete
              på europeisk eller global nivå. Det är en omöjlighet, herr statsminister.
            </seg>
            <seg n="e182612d">
              Nu ska jag fråga mer specifikt om Island, punkten 13. Där står
              det i slutsatserna att Island behöver det internationella samfundets
              stöd. Det är ett land i svåra ekonomiska och för den delen också
              politiska problem. Man är nu inne i en förhandling med Internationella
              valutafonden, och vi bör stödja detta.
            </seg>
            <seg n="bf176477">
              Vi har ett särskilt ansvar i de nordiska länderna, så min fråga
              till statsministern är: Hur tar vi detta ansvar som nordiska länder,
              men också som länder inom Europeiska unionen, för att söka stabilisera
              situationen på Island?
            </seg>
          </u>
          <note type="speaker" n="c7ff24ea">
            Anf. 62 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-21" n="36e77c4a">
            <seg n="708677c9">
              Herr talman! Jag har under det här förloppet också haft direkt
              kontakt med Islands statsminister Geir Haarde, och jag tror inte
              att någon behöver göra sig några illusioner om hur läget ser ut
              på Island. Det är en mycket allvarlig och djup kris som en hel
              nation har kommit in i. Det beror naturligtvis på att den finansiella
              sektorns problem särskilt tungt landade på Island, en nation som
              inte är så folkrik och där den finansiella sektorns tyngd är stor,
              flera gånger större än hela bnp för Island. Det förklarar det
              läge man befinner sig i.
            </seg>
            <seg n="e4285017">
              Det var viktigt att de nordiska länderna var drivande för att
              få solidaritetsförklaringen i Europeiska rådets slutsatser. Jag
              delar helt Carl B Hamiltons uppfattning att detta måste börja
              med att IMF, som är på plats, får ett strukturerat program som
              en överenskommelse tillsammans med islänningarna för att påbörja
              ett rekonstruktionsarbete för att Island ska kunna ta sig ur detta.
              Finns det på plats ska naturligtvis nordiska grannländer också
              vara med och föra en diskussion om hur det sedan kan föras vidare
              och komma på plats. Vi har också markerat på olika sätt att vi
              gärna är en del av detta. Det viktiga har dock som sagt varit
              att det måste bli inom ramen för att det också finns ett IMF-program
              av det skälet att där finns en hel del av kunskapen om hur man
              rekonstruerar länder som hamnar i den här typen av problem. Utan
              den typen av långsiktighet är det inte säkert att man kommer vidare.
              Det är det läge som just nu råder. Precis just nu pågår faktiskt
              den här typen av diskussioner på plats på Island.
            </seg>
          </u>
          <note type="speaker" n="410ad647">
            Anf. 63 CARL B HAMILTON (fp):
          </note>
          <u who="unknown" xml:id="i-aa3fc915632aa1fc-1" n="7df117c7">
            <seg n="c043ec34">
              Herr talman! Jag tycker att det är väldigt viktigt att statsministern
              understryker att det arbete som Internationella valutafonden gör
              på Island förtjänar allt vårt stöd. Det är delvis en kontroversiell
              fråga på Island huruvida man ska acceptera att Valutafonden agerar
              så att säga som ett ombud för världssamfundet eller inte.
            </seg>
            <seg n="d4527cb5">
              Låt mig ta upp en annan fråga här helt kort. Det står under punkt
              17 f bland de här slutsatserna rätt mycket det är en lång text,
              men den är ganska diffus om energisamarbete i Östersjöområdet.
              Här kan man läsa mellan raderna och tänka sig diskussioner om
              elkablar, gasledningar och så vidare. Jag skulle bara avslutningsvis
              vilja fråga statsministern om han kan ge något mer kött på benen
              beträffande denna punkt. För att återknyta till Island skulle
              jag också vilja fråga om det egentligen var någon diskussion om
              den isländska frågan, eller tog man så att säga bara in den här
              slutsatsen?
            </seg>
          </u>
          <note type="speaker" n="68f94096">
            Anf. 64 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-22" n="36e77c4a">
            <seg n="d0fe6255">
              Herr talman! Texten togs in utan längre diskussion. Nordiska
              representanter markerade betydelsen av att Europeiska rådet också
              hade med den typen av formulering.
            </seg>
            <seg n="3769e409">
              När det gäller påpekandet om Östersjösamarbetet var det också
              ett särskilt förmöte med kommissionens president och representanter
              för baltiska och nordiska länder, just i syfte att föra en diskussion
              om hur vi kan förstärka överföringskapaciteten. Det är väldigt
              ofta den diskussionen man vill föra i östra Europa. Vi vill ibland
              prata styrmedel, omställning och klimatpolitik, och de vill mer
              prata om hur vi ska säkerställa att vi får rör och transmission
              av olika slag som överför energi till oss. Detta är särskilt tydligt
              i Litauen av det skälet att man ska stänga Ignalinaverket. Det
              var ju en del av deras medlemskapsavtal för att komma med i Europeiska
              unionen. Det visar återigen hur EU är pådrivande för bra klimatåtgärder.
            </seg>
            <seg n="3feb8b32">
              Vi ska delta i den diskussionen. Vi vill att det ska vara kommersiellt
              hållbart. Därför har vi i huvudsak pekat på Svenska kraftnät,
              som har ansvaret för detta. Det kommer att tas sådana initiativ
              i den fortsatta diskussionen.
            </seg>
          </u>
          <note type="speaker" n="9dea2b3b">
            Anf. 65 CHATRINE PÅLSSON AHLGREN (kd):
          </note>
          <u who="unknown" xml:id="i-f2fa88e5c0d6ab66-0" n="7df117c7">
            <seg n="619f92fa">
              Herr talman! Tack för bra information! Inte minst frågesvaren
              gör att vi känner lite att vi har varit med, fast vi inte har
              det.
            </seg>
            <seg n="0410f569">
              Jag vill anknyta till Carl B Hamiltons sista fråga om punkt 17
              och energin. Jag bor i Kalmar län, där Östersjön finns i vår närmaste
              närhet, och jag skulle också vilja fråga lite om energisäkerheten.
              Det handlar alltså inte enbart om att det ska vara hållfast och
              att vi inte ska drabbas av Gudrun och få strömlöst, utan jag menar
              detta miljömässigt.
            </seg>
            <seg n="855a4804">
              Jag skulle vilja fråga, när det gäller energisäkerhet, i hur
              stor grad miljöaspekterna finns med. Frågan gäller också naturligtvis
              den ryska gasledningen.
            </seg>
          </u>
          <note type="speaker" n="d0c21103">
            Anf. 66 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-23" n="36e77c4a">
            <seg n="21850fc0">
              Herr talman! Jag påpekade just att man bör notera att ord som
              kopplas till miljö och energi ibland betyder olika saker. I östra
              Europa är det mycket en diskussion om hur man ska säkerställa
              energiförsörjning och hur den ska nå fram. Det har som sagt sina
              förklaringar. Man diskuterar bland annat ett beroende av Ryssland.
              Det finns också ett stort intresse för att på olika sätt kopplas
              in till nordisk energi- och elförsörjning och inte minst ett intresse
              för att få kopplingar till Sverige.
            </seg>
            <seg n="538a1876">
              Frågan om gasledningen var inte uppe på det här Europeiska rådet.
              Miljöaspekterna som vi tycker är viktiga och som är en bärande
              anledning till varför vi har tagit det särskilda Östersjöstrategiinitiativet
              var inte heller uppe. Det förbereder kommissionen och ska lägga
              fram i juni nästa år.
            </seg>
            <seg n="314d0242">
              Det är för att möta frågeställarens synpunkter på att föra ihop
              de här frågorna. Vi tycker nämligen att det ska vara precis så
              att miljö och energi ska gå hand i hand också runt hela Östersjön.
              Det kommer att vara en väldigt viktig grund för att lära oss tala
              samma språk.
            </seg>
            <seg n="291b96bd">
              Jag förstår hur man upplever läget i Litauen just nu. Deras största
              enskilda energikälla ska snart stängas. Då undrar de: Hur ska
              vi få varmt i lägenheterna? Hur ska vi säkerställa att vi inte
              blir ensidigt beroende av Ryssland i ett sådant läge?
            </seg>
            <seg n="37851851">
              Det måste komma vidare från detta. Det måste bygga på miljökoppling
              och miljötänkande och det måste bygga på ansvarstagande för klimatpolitiken.
              Det är syftet med vår Östersjöstrategi som vi hoppas kunna få
              på plats under det svenska ordförandeskapet nästa höst.
            </seg>
          </u>
          <note type="speaker" n="6def15f1">
            Anf. 67 CHATRINE PÅLSSON AHLGREN (kd):
          </note>
          <u who="unknown" xml:id="i-f2fa88e5c0d6ab66-1" n="7df117c7">
            <seg n="dac3f410">
              Herr talman! Jag gillar överskriften Energitrygghet. Det är just
              vad alla medborgare känner att de vill ha.
            </seg>
            <seg n="0fa3b35f">
              Med anledning av det vill jag fråga: Vilka aspekter har statsministern
              för oss att föra fram under vårt ordförandeår? Är det någon speciell
              aspekt som Sverige ska lyfta fram på den här mycket viktiga punkten
              om energitrygghet?
            </seg>
          </u>
          <note type="speaker" n="0bca8df4">
            Anf. 68 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-24" n="36e77c4a">
            <seg n="fcf08df8">
              Herr talman! Jag är övertygad om, och flera frågeställare har
              varit inne på det tidigare, att det faktum att Sverige har en
              intressant energimix som inte bygger på beroende av en enda energikälla
              eller ett annat land är en viktig inspiration för hur andra skulle
              vilja ha det. De ställer sig frågan: Hur kommer man dit? Hur använder
              man styrmedel och certifikat av olika slag för att säkerställa
              den mixen?
            </seg>
            <seg n="5dadb0ce">
              Vi har samtidigt vårt ansvarstagande för att försöka få ett internationellt
              klimatavtal på plats och genom vår Östersjöstrategi visa att vår
              del av världen också är drivande i att ta ansvar för miljön i
              Östersjön och klimatriktig energihantering mellan våra länder.
            </seg>
            <seg n="bf81875d">
              Jag tror att detta huvudsakligen kommer att prägla det svenska
              ordförandeskapet. På det sättet infaller det väldigt väl i tiden,
              eftersom många länder vänder sig till oss och tittar på våra erfarenheter
              när det gäller bland annat de frågor vi nu har diskuterat.
            </seg>
          </u>
          <note type="speaker" n="670f9b05">
            Anf. 69 MAX ANDERSSON (mp):
          </note>
          <u who="max_andersson_e19a12" xml:id="i-f14a379d7f4c4a44-0" n="9221dbbc">
            <seg n="bd93f6fb">
              Herr talman! Tack, statsministern, för en mycket oroande dragning.
            </seg>
            <seg n="779ca063">
              Det slår mig hur mycket lättare det är att få fram pengar och
              vidta snabba åtgärder för att lösa finanskrisen än för att hantera
              klimatkrisen. Trots att finanskrisen är väldigt allvarlig är den
              ingenting jämfört med hotet om en skenande klimatkris. Jag tror
              att skälet till att det är så mycket lättare att få fram enorma
              summor för att hantera finanskrisen är att finanskrisen kommer
              att inträffa omedelbart. När det gäller klimatkrisen är det så
              att det vi gör nu avgör om vi ska stå i ett oerhört oroande läge
              om 3050 år. Då väntar man. Då skjuter man på tidtabellen. Då urholkar
              man besluten.
            </seg>
            <seg n="7210232c">
              Miljöpartiet anser att klimatkrisen är den allvarligaste fråga
              vi står inför. Vi anser att regeringens politik är otillräcklig.
              Men vi vill också ge regeringen beröm för att inom EU tillhöra
              de positiva krafterna.
            </seg>
            <seg n="cd1bc014">
              Jag blir därför oroad när statsministern säger: Vi kommer nog
              att stå fast vid målsättningarna.
            </seg>
            <seg n="e98164f6">
              Vad jag förstår av statsministerns dragning kommer man att gröpa
              ur dem ytterligare så att de blir mindre värda. Om vi efter nästa
              möte har fått ett dåligt, urgröpt beslut, kommer då statsministern
              att stå här och säga att det är bra, eller kommer han att säga
              det som behöver sägas, nämligen att ett dåligt beslut inte nådde
              ända fram och att man måste komma längre?
            </seg>
          </u>
          <note type="speaker" n="8261ad35">
            Anf. 70 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-25" n="36e77c4a">
            <seg n="12aa0193">
              Herr talman! Max Andersson är bekymrad över klimatförändringarna.
              Det är jag också. Vi har ett starkt forskarstöd till bevis för
              att människans sätt att leva får påverkan på vår jord. Det värmer
              upp klimatet och har allvarliga långsiktiga konsekvenser.
            </seg>
            <seg n="b27eb14e">
              Sverige har markerat ett ledarskap och kanske kommit längst i
              världen när det gäller att utveckla olika styrmedel och använda
              de styrmedel som FN:s klimatpanel påpekar att man borde använda.
              Allt det de drömmer om att politiska ledare världen över skulle
              göra har vi nära nog redan gjort i Sverige.
            </seg>
            <seg n="aa26f158">
              Det är inte att säga att vi inte kan göra mer. Denna regering
              har gjort mer. Vi har också fullföljt det som Miljöpartiet har
              varit med och påverkat i tidigare majoriteter.
            </seg>
            <seg n="28b0c78b">
              Man kan ha olika syn på den här typen av återrapportering. Jag
              kan berätta för er hur jag ser på saker och ting och berätta om
              svenska positioner och inte låta något reflektera vad andra har
              sagt. Då kommer ni att korrekt ha uppfattat vad regeringen har
              ägnat sig åt på Europeiska rådet, men ni kommer inte att fånga
              stämningen i den del där andra har bidragit.
            </seg>
            <seg n="a6309753">
              Jag tror att jag ganska korrekt har beskrivit att Sverige driver
              på, men många står emot. Därför vet jag inte vad jag kommer att
              återrapportera efter Europeiska rådet i december. Jag vet inte
              heller vad alternativet är, Max Andersson. Vad skulle vi göra
              om vi inte försöker driva på för att försöka få Europeiska unionen
              att med bindande verkan få länder att anstränga sig mer? Vad ska
              hända då? Då är det, precis som Max Andersson påpekar, svårare
              att få fram resurserna och det politiska beslutsfattandet. Det
              är tack vare internationella organisationer som EU och FN som
              vi nu sätter tryck på världens ledare att inte glömma bort den
              här frågan.
            </seg>
            <seg n="8ab66ea9">
              När det gäller liknelsen med det finansiella systemet vill jag
              påpeka att vi hela tiden har varit tydliga med vår utgångspunkt
              att inte skicka notan till skattebetalarna. Visst har det funnits
              de som har haft nödlidande institutioner. Sverige är inte ett
              exempel på det.
            </seg>
          </u>
          <note type="speaker" n="d208e905">
            Anf. 71 MAX ANDERSSON (mp):
          </note>
          <u who="max_andersson_e19a12" xml:id="i-f14a379d7f4c4a44-1" n="9221dbbc">
            <seg n="ae266ea6">
              Herr talman! Jag tackar för svaret, men jag är inte helt nöjd.
              Om vi får en dålig, urgröpt uppgörelse som på papperet ser bra
              ut därför att man behåller målsättningarna, men gröper ur dem
              genom olika former av flexibla mekanismer och tillåter länder
              att i stället för att sänka sina utsläpp betala trädplanteringar
              någon annanstans, är jag orolig för att statsministern i stället
              för att säga det som behöver sägas, nämligen att man behöver höja
              ambitionsnivån rejält inför Köpenhamnsmötet, kommer att skönmåla
              och säga att det ändå var ganska bra och att vi kom så långt vi
              kunde.
            </seg>
            <seg n="9297598a">
              Jag tror inte att vi, i det läge vi befinner oss i, har råd med
              den lojaliteten med de länder som inte tar frågan på allvar.
            </seg>
          </u>
          <note type="speaker" n="e8130104">
            Anf. 72 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-26" n="36e77c4a">
            <seg n="7b334f6a">
              Herr talman! Jag har väldigt tydligt angivit att det kan bli
              fråga om diskussioner om eftergifter, eftersom enskilda länder
              frågar efter det. Låt oss ändå försöka hålla fanan högt och driva
              frågan med de utgångspunkter som kommissionen har angivit. Kommissionen
              har varit en bra och tydlig kraft till stöd för våra klimatambitioner.
              Det tycker jag att det finns all anledning att välkomna.
            </seg>
            <seg n="1592d76a">
              Jag delar inte uppfattningen att flexibla mekanismer inte skulle
              kunna vara en del av svaret. Det finns väldigt många fattiga delar
              av världen som inte orkar bära kostnaderna för att möta en klimatomställning
              som de redan upplever, än mindre kostnadseffektivt stå emot.
            </seg>
            <seg n="bc6c5730">
              Jag förstår inte riktigt vilken Miljöpartiets uppfattning är.
              Vi har just hört Ulf Holm hedra Norge som ju har som huvudsaklig
              utgångspunkt att just använda flexibla mekanismer och stora resurser
              för att finansiera lösningar i andra delar av världen. Vi kanske
              tycker att det är viktigt att man också påpekar precis det som
              Max Andersson påpekar, nämligen att man ska göra mer när det gäller
              egen minskad energiförsörjning, energieffektivitet och minskade
              utsläpp. Det måste helt enkelt vara en balans. Man måste göra
              mycket själv, men rika länder ska också vara ett stöd för andra.
            </seg>
          </u>
          <note type="speaker" n="1f9b4094">
            Anf. 73 SONIA KARLSSON (s):
          </note>
          <u who="sonia_karlsson_044282" xml:id="i-37d30784aef3f939-0" n="47c72a5a">
            <seg n="a0975384">
              Herr talman! Jag tackar statsministern för informationen. Det
              införs i rask takt nya regler och stödsystem i EU i enlighet med
              Europeiska rådets slutsatser, och vi kommer här i Sveriges riksdag
              att behandla det i nästa vecka.
            </seg>
            <seg n="db6014c0">
              Flera länder har valt en modell där banker ges möjlighet att
              mot en avgift få del av statliga garantier. Ser statsministern
              någon risk om ett eller flera systemviktiga institut eller banker
              i något EU-land väljer att stanna utanför ett sådant garantisystem?
              Hur ser regeringen på risken för att det stöd som nu ges till
              kreditinstitut i EU-länderna kan komma att utnyttjas av institut
              som inte i första hand utgör en del av den större kreditmarknaden
              utan tillhandahåller finansiering till exempel till industriföretag
              inom samma koncern? Hur säkerställs att stödet inte snedvrider
              konkurrensen? Som ett exempel kan jag ta fordonsindustrin.
            </seg>
            <seg n="51fbe27a">
              En av slutsatserna är att det ska inrättas en informell mekanism
              för informationsutbyte mellan medlemsländerna. Hur har informationsutbytet
              fungerat under den senaste tiden när länder i snabb följd har
              beslutat om omfattande nationella stödprogram som också kan påverka
              situationen i andra länder?
            </seg>
          </u>
          <note type="speaker" n="9d7979ac">
            Anf. 74 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-27" n="36e77c4a">
            <seg n="05ea5c8d">
              Herr talman! Världens första svar när det kom fram nödlidandesituationer
              i vissa finansiella institut, inte minst i USA, var att gå till
              vart och ett av instituten och hjälpa dem i den turordning som
              de fick problem. Problemet med det förhållandet var att det dels
              blev en snedvridning av konkurrensen, som här nämndes, dels blev
              en osäkerhet på marknaden om vilka fler som har problem, vilket
              bidrog till den förtroendebrist som har varit påtaglig i finanskrisen.
              Därför blev det europeiska svaret utformat utifrån en garanti
              som skulle täcka alla, även dem som inte har problem, just för
              att det ska finnas förtroende i marknaden och inte osäkerhet om
              vem det är som eventuellt har problem.
            </seg>
            <seg n="f9366ef9">
              Vår utgångspunkt är naturligtvis att alla systemviktiga institutioner,
              som uttrycket är, ska finnas på plats. Jag har ingen anledning
              att än så länge göra någon bedömning av ifall alla kommer att
              komma med eller inte. Jag tror inte att vi har fått alla färdiga
              besked än. Låt oss återkomma till frågan om det skulle visa sig
              att väldigt många meddelar att de då ska stå utanför.
            </seg>
            <seg n="1ee9b2d0">
              Jag håller helt med om att det finns stora risker i det som vi
              nu ser, nämligen att man för in lösningar som snedvrider konkurrensen.
              Jag har återkommande svarat att det har varit en viktig utgångspunkt
              att påpeka att hur man konstruerar finansiella lösningar, men
              också det som agerar mot den övriga industrikrisen, mycket väl
              kan riskera att snedvrida konkurrensen. Det var väldigt närvarande
              i diskussionerna. Sedan kommer man att behöva titta på detaljerna
              vad varje enskilt land gör.
            </seg>
            <seg n="5be0cc15">
              Informationsutbytet var till en början otillräckligt. Det framgick
              också. Det var precis just detta att man med överraskning såg
              ett land göra en lösning som ledde till problem i nästa land som
              gjorde att man sade att man nu måste agera samfällt och förbättra
              informationsutbytet. Det är bland annat därför som Europeiska
              rådet betonar informationsutbytesverksamhet. Det var inte tillräckligt
              bra till en början. Sedan blev det bättre. Nu vill man säkerställa
              att det finns institutioner till stöd för det framöver.
            </seg>
          </u>
          <note type="speaker" n="36b91ef5">
            Anf. 75 SONIA KARLSSON (s):
          </note>
          <u who="sonia_karlsson_044282" xml:id="i-37d30784aef3f939-1" n="47c72a5a">
            <seg n="e76b1faa">
              Herr talman! Jag tackar så mycket för svaret. Jag tror att det
              är viktigt att vi också ser framåt och ser vad som händer. Men
              ett problem är om vissa av dessa systemviktiga institut ställer
              sig utanför. Det är ändå så att dessa garantiprogram har en allmänt
              stabiliserande effekt som man får nytta av trots att man själv
              inte är med och betalar. Det är därför viktigt att man bevakar
              detta.
            </seg>
          </u>
          <note type="speaker" n="242313a7">
            Anf. 76 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-28" n="36e77c4a">
            <seg n="0aa913a3">
              Herr talman! Jag delar uppfattningen att det är en av våra utgångspunkter
              att det är bra för alla, även för den som inte har egna djupa
              problem, att det blir ökad stabilitet och att förtroendet återvänder.
              Det är också ett av skälen till att vi har sagt att vi grundat
              i detta också har synpunkter på att de institutioner som går in
              i programmet kommer att få begränsningar när det gäller ersättningar,
              fallskärmar och bonusar till ledande personer just av det skälet
              att vi i liknande kriser förut har sett att när förtroendet väl
              återvänder kan man mycket snabbt få tillbaka intjänandeförmåga.
              Det är inte faktiska prestationer, utan det är med hjälp av dessa
              garantiinstrument som vi för in. Därför tycker jag också att det
              har varit korrekt att lägga till den typen av begränsningar.
            </seg>
            <seg n="d43cc6e6">
              Låt oss, som sagt, följa vad de egentliga svaren till slut blir
              från de olika institutionerna när de bedömer det samlade paket
              som regeringen nu har begärt riksdagens stöd för.
            </seg>
          </u>
          <note type="speaker" n="4f078999">
            Anf. 77 MONICA GREEN (s):
          </note>
          <u who="monica_green_0b84cd" xml:id="i-1962311c1bd11bbc-0" n="214a058d">
            <seg n="4e893afe">
              Herr talman! Jag tackar för återrapporteringen. Det är bra att
              hela EU har ställt sig bakom det finansiella räddningspaket som
              euroländerna har tagit initiativ till. Det är bra att vi i Sverige
              också ska se till att vi säkrar in- och utbetalningar för såväl
              stora institutioner som företag och den lilla människan. Det välkomnar
              vi.
            </seg>
            <seg n="c64896e2">
              Den andra stora frågan på mötet handlar om klimat och miljö.
              Det är också viktigt. Men som Lars Lilja påpekade tidigare finns
              det en annan typ av miljö, nämligen arbetsmiljö. Där har vi sett
              oviljan från den borgerliga regeringen. Cecilia Malmström, utrikesministern
              och statsministern har på många olika sätt talat om att det inte
              finns tid, att det inte är nu som vi kan tala om dessa frågor
              och att vi inte kan ta upp dem i Europasammanhang därför att de
              inte hör hemma där just nu.
            </seg>
            <seg n="9860d9f7">
              Men miljöfrågan och arbetsmiljöfrågan för den lilla människan,
              alltså arbetstagaren, är akut. Vi var några som var på LO i går
              och fick höra att det är människoliv som går till spillo om inte
              arbetsmiljöfrågan löses. Människor dör på sina arbeten. Därför
              är det en sådan akut fråga som måste tas upp i alla sammanhang
              som man har möjlighet att göra det.
            </seg>
            <seg n="eed70498">
              Det ointresse som den borgerliga regeringen visar för denna fråga
              förvånar mig.
            </seg>
          </u>
          <note type="speaker" n="7a96281c">
            Anf. 78 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-29" n="36e77c4a">
            <seg n="cb1f3b99">
              Herr talman! Jag vet att Sven Otto Littorin jobbar väldigt intensivt
              med just arbetsmiljöfrågor. Det gör han inom ramen för det ansvar
              han har som statsråd för en nationell fråga här i Sverige.
            </seg>
            <seg n="0dd080e1">
              Jag ska gärna föra diskussionen med Socialdemokraterna om var
              olika beslut hör hemma. Jag har ibland funderat lite grann över
              att man måste vara väldigt tydlig med vad som är Europanivå och
              vad som ska vara nationellt. Jag är inte säker på att det vore
              lyckligt för Sverige om vi nu beskrev det som att arbetsmiljöpolitik
              skulle formuleras så att säga oavkortat på europeisk nivå, utan
              jag tror att vi ska hävda våra stolta svenska traditioner att
              det är väldigt bra att vi har en syn på detta som viktiga frågor
              utifrån våra regelverk och vår uppföljning här i Sverige.
            </seg>
            <seg n="71d58aa9">
              Sedan kan man naturligtvis föra upp den diskussionen, och den
              har visst plats i det europeiska samarbetet och förekommer på
              många platser där man diskuterar olika nationella erfarenheter
              och hur man ska se på ökad rörlighet när det gäller arbetskraften.
              Då finns arbetsmiljöfrågor och arbetsrättsliga frågor med i olika
              sammanhang.
            </seg>
            <seg n="75cbe41d">
              Jag känner inte riktigt igen mig i denna beskrivning, vare sig
              när det gäller vad regeringen gör eller vilka diskussioner som
              faktiskt förs inom ramen för Europeiska unionen.
            </seg>
          </u>
          <note type="speaker" n="2015dac9">
            Anf. 79 MONICA GREEN (s):
          </note>
          <u who="monica_green_0b84cd" xml:id="i-1962311c1bd11bbc-1" n="214a058d">
            <seg n="6ea765a9">
              Herr talman! Det är möjligt att ni behöver tala med varandra
              eftersom Arbetsmiljöinstitutet var ett av de första institut som
              den borgerliga regeringen lade ned. Det är möjligt att ni behöver
              briefa varandra ibland om vilka försämringar som har gjorts för
              arbetstagarna i Sverige.
            </seg>
            <seg n="55c3c2c3">
              Men visst är detta en europeisk fråga eftersom vi har fri rörlighet
              och eftersom vi har svenska medborgare som jobbar i andra länder
              och många människor som kommer hit till Sverige och jobbar. Vi
              slåss för alla arbetstagares villkor. Man ska ha bra villkor när
              man kommer hit till Sverige. Man ska ha fackliga rättigheter och
              bra lönevillkor men också bra arbetsmiljövillkor. Så visst är
              detta en europeisk fråga. Den hör ihop med den fria rörligheten.
            </seg>
          </u>
          <note type="speaker" n="4f587f4d">
            Anf. 80 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-30" n="36e77c4a">
            <seg n="856d2d1b">
              Herr talman! Det är väl både en nationell och en europeisk fråga?
              Men jag tror inte att det vore lyckligt att hävda att den enbart
              ska utformas på europeisk nivå. I så fall blir detta en mycket
              konstig diskussion. Diskussionen finns redan. Denna typ av diskussioner
              förs, men regelverket är väldigt ofta nationellt, inte minst kopplat
              till att vi delvis har en svensk modell som inte ser likadan ut
              i alla andra länder, någonting som vi i olika sammanhang brukar
              göra reklam för och påpeka är en god idé.
            </seg>
            <seg n="4080a314">
              Den här frågan hör naturligtvis hemma i vår nationella debatt.
              Den har koppling till de europeiska frågorna. Men man måste vara
              noggrann med hur man vill avgränsa beslutsfattandet.
            </seg>
            <seg n="3dc8371c">
              Om det bara var diskussion som efterfrågades så finns det. Om
              Monica Green vill se mer av beslutsfattande på europeisk nivå
              får vi nog diskutera hur det ska utformas.
            </seg>
          </u>
          <note type="speaker" n="3ead609e">
            Anf. 81 MAGDALENA STREIJFFERT (s):
          </note>
          <u who="magdalena_streijffert_a5cb2a" xml:id="i-c94f7fc6bab0518c-0" n="5e4f5df6">
            <seg n="b41a2c99">
              Herr talman! Jag tackar för återrapporteringen. Precis som statsministern
              nämnde har nu också stats- och regeringscheferna bekräftat den
              asyl- och invandringspakt som det franska ordförandeskapet har
              drivit, och det har varit en prioriterad fråga. Även om den inte
              har varit uppe i denna diskussion tycker jag att det är en viktig
              fråga eftersom man inom Europeiska unionen har sagt att man 2010
              ska ha en gemensam asyl- och flyktingpolitik.
            </seg>
            <seg n="827b7971">
              Den här pakten är ett politiskt dokument. Det kommer också att
              ligga till grund för det Helsingforssprogram som statsministern
              nämnde.
            </seg>
            <seg n="e8464ac1">
              Många internationella organisationer, bland annat Amnesty och
              Rädda Barnen, har kritiserat den här pakten för att leda till
              en mer restriktiv politik inom Europeiska unionen. Ett exempel
              gäller familjeåterföreningen. Det blir mycket svårare för en person
              som har fått uppehållstillstånd i ett europeiskt land att återförenas
              med den som vederbörande älskar och med sina barn. Ett annat exempel
              gäller ökade kontroller och gemensamma gränspoliser.
            </seg>
            <seg n="b312e2ee">
              Nu när finanskrisen och lågkonjunkturen slår också mot Europa
              är det när man diskuterar asyl- och flyktingpolitik viktigt att
              den inte leder till en mer restriktiv riktning. Vi har ju sett
              uttalanden från bland annat Spanien och Storbritannien som tyvärr
              tyder på att man mer försöker stänga gränserna. Ett annat exempel
              är Grekland, som ju av kommissionen är stämt inför Europadomstolen.
              Det finns också sedan tidigare en kritik mot Italien och Malta.
            </seg>
            <seg n="ea2d808e">
              Statsministern sade att det var en ganska liten diskussion. Men
              är inte statsministern orolig för att en gemensam flykting- och
              asylpolitik 2010 kommer att leda till en mer restriktiv politik?
              Vilken diskussion hade man under det här mötet?
            </seg>
          </u>
          <note type="speaker" n="97c89db1">
            Anf. 82 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-31" n="36e77c4a">
            <seg n="8cbc02e0">
              Herr talman! I realiteten var det ingen diskussion, av det skälet
              att rådet för rättsliga och inrikes frågor redan i förväg hade
              godkänt pakten.
            </seg>
            <seg n="ae5feb7e">
              Det är riktigt att Storbritannien och Spanien har haft närliggande
              uttalanden det är för övrigt notabelt att båda länderna leds av
              socialdemokratiska regeringar vilket också visar hur det ibland
              faktiskt blir en uppdelning mellan olika länder. Det är väldigt
              tydligt att en del länder har som utgångspunkt att det är för
              mycket illegal invandring och att det hela ska följas av mer av
              kontrollåtgärder.
            </seg>
            <seg n="aa6c9c7d">
              Det som gör att vi tyckte att det här ändå var en bättre pakt
              eller vilket ord man nu ska använda; pakt är ju det ord som används
              i europeiska sammanhang än det fanns anledning att förvänta sig
              är att vi tycker att vi har fått in väldigt många av våra perspektiv
              i texten.
            </seg>
            <seg n="f3e973ae">
              Det handlar då om att betona invandringens värde, behovet av
              arbetskraft för Europa långsiktigt och en rättssäker ordning för
              migration men också om att betona vikten av att upprätthålla en
              i grunden reglerad invandring, som vi ju alla egentligen brett,
              över partigränser, är överens om. Men ibland vill vi inte riktigt
              se vad konsekvenserna blir när den ska upprätthållas. Vi tycker
              att den balansen, den blandningen, blev bra och har varit pådrivande
              för att det ska vara så.
            </seg>
            <seg n="975eec3e">
              Magdalena Streijffert vet precis som jag att det finns många
              tongångar i Europa i en annan riktning. Här är Sverige ett land
              som inte håller med utan som driver på för en mer positiv syn
              på invandringen och på behovet av att människor ska kunna komma
              till Europa, givet den demografiska förskjutningen och det behov
              av arbetskraft som vi på några års sikt har i Europa.
            </seg>
          </u>
          <note type="speaker" n="b388f161">
            Anf. 83 MAGDALENA STREIJFFERT (s):
          </note>
          <u who="magdalena_streijffert_a5cb2a" xml:id="i-c94f7fc6bab0518c-1" n="5e4f5df6">
            <seg n="cabf4740">
              Herr talman! Vi socialdemokrater är ense om att det är av stor
              vikt att Sverige är drivande för att harmoniseringen av den europeiska
              flykting- och asylpolitiken ska leda till ett mer rättssäkert
              och ett mer öppet Europa än tvärtom. Tyvärr ser vi ändå en utveckling
              som går i en mer restriktiv riktning.
            </seg>
            <seg n="f610a79a">
              Även om den här pakten möjligtvis blev lite bättre än det ursprungliga
              förslaget är det fortfarande så att man har ganska få förslag
              om hur en mer laglig migration kan främjas. När det gäller arbetskraftsinvandring
              handlar det mer om högkvalificerad arbetskraft. Men många av dem
              som kommer hit har faktiskt inte någon utbildning.
            </seg>
            <seg n="f9244b6a">
              Jag frågar återigen: Är inte statsministern orolig för att den
              gemensamma asyl- och flyktingpolitiken kommer att bli mer restriktiv
              med de tongångar som nu finns i Europa?
            </seg>
          </u>
          <note type="speaker" n="d6a314b9">
            Anf. 84 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-32" n="36e77c4a">
            <seg n="8ffe1930">
              Herr talman! Vi vill säkerställa att den blir mer rättssäker
              och att den sätter press på att varje land verkligen har mottagningskapaciteten
              att hedra de internationella avtal och regelsystem som ligger
              till grund för hur asylmottagning ska fungera.
            </seg>
            <seg n="bfad49cb">
              Vi har noterat att väldigt många kommer till Sverige och att
              färre kommer till en del andra länder. Det är klart att också
              vi tycker att det är rimligt att även andra länder står öppna
              och fullgör sina förpliktelser. Syftet är att EU redan 2010 ska
              ha en gemensam asylpolitik på plats. Vi välkomnar alltså den utvecklingen.
            </seg>
            <seg n="1494c2ae">
              Ja, det finns grund för en oro när man lyssnar in hur vissa har
              andra utgångspunkter. Men här gäller det att tro på vår syn och
              att driva på. Det gäller också att visa att vi här nationellt
              öppnar fler dörrar än den asyldörr som varit den dörr som huvudsakligen
              funnits gentemot omvärlden, bland annat genom att lägga fram förslag
              om arbetskraftsinvandring också på riksdagens bord för att få
              med det i nationell lagstiftning.
            </seg>
          </u>
          <note type="speaker" n="3a60e090">
            Anf. 85 MIKAEL CEDERBRATT (m):
          </note>
          <u who="mikael_cederbratt_a86c3f" xml:id="i-32c27173b69848db-0" n="3c7df9d7">
            <seg n="457d322f">
              Herr talman! Jag vill tacka statsministern för redogörelsen här.
              Också min fråga gäller migration. Man kan väl konstatera att det
              när det blåser runt den egna knuten inte är så intressant att
              diskutera migration.
            </seg>
            <seg n="8c2367b8">
              Under framtagandet av den här pakten var fokus väldigt mycket
              på den illegala invandringen, vilket kanske betonar vad de sydeuropeiska
              länderna oftast talar om. Slutresultatet blev, inte minst på grund
              av Sveriges insatser, att man mer talade om migrationens positiva
              effekter.
            </seg>
            <seg n="b0f5cc56">
              Den svenska målsättningen, framför allt den svenska regeringens
              mål att ha en harmonisering på området, är för det första att
              öka den totala kapaciteten inom EU för att ta emot människor som
              behöver skydd och för det andra att se till att vi i framtiden
              kan stå bättre och starkare när det gäller att få in människor
              som kan arbeta.
            </seg>
            <seg n="f522d62d">
              Min fråga blir då, även om den lite grann påminner om Magdalena
              Streijfferts fråga: Hur bedömer statsministern att migrationspakten
              påverkar möjligheterna för oss att uppfylla de svenska målsättningarna
              på området?
            </seg>
          </u>
          <note type="speaker" n="e0a70e83">
            Anf. 86 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-33" n="36e77c4a">
            <seg n="f44e5d68">
              Herr talman! Vi ser detta som en grund, inte minst också för
              vårt kommande Helsingforssprogram och det vi ska göra nästa höst
              under det svenska ordförandeskapet. Vi är i färd med att göra
              en del grundläggande förändringar också av den svenska asyl- och
              migrationspolitiken. Det möter väl synsättet att det ska vara
              ett öppet och liberalt förhållningssätt som adderar möjligheten
              att på legal grund komma in i ett land och på det sättet minska
              risken för illegal migration, som ju är det som oftast tas som
              utgångspunkt i andra länder. Vi gör detta bland annat genom att
              öppna upp när det gäller förslag om arbetskraftsinvandringen.
            </seg>
            <seg n="8135c1ec">
              När våra förändringar väl är på plats går det väldigt väl i takt
              med det som är den mer positiva delen av hur pakten kommer att
              landa. Jag är fullt beredd att säga att som ett europeiskt dokument
              på det här området blev det mycket bättre än man annars hade kunnat
              ha anledning att förutse, givet hur diskussionerna ibland går.
              Vad det sedan i andra länder leder till återstår att se.
            </seg>
            <seg n="a09e9d47">
              Här får vi fortsatt väldigt olika signaler, vilket jag ibland
              kan tycka är märkligt. Givet att Europa som helhet är i färd med
              att se demografiska förskjutningar, ett lågt barnafödande i många
              länder och svårigheter att klara arbetskraftsförsörjningen är
              det fel svar att försöka hålla människor ute från Europa.
            </seg>
          </u>
          <note type="speaker" n="bc859f8a">
            Anf. 87 MIKAEL CEDERBRATT (m):
          </note>
          <u who="mikael_cederbratt_a86c3f" xml:id="i-32c27173b69848db-1" n="3c7df9d7">
            <seg n="ac999b02">
              Herr talman! Först vill jag tacka statsministern för svaret.
            </seg>
            <seg n="b1ed61a2">
              Sett till det så kallade blue card -förslaget som nu kommer i
              EU och som innebär att högkvalificerade människor lättare ska
              kunna komma in och sett till det svenska förslaget om arbetskraftsinvandring
              där behovet mer ska styra kan man säga att migrationspakten ändå
              är ett positivt steg för att få övriga Europa att mer gå på behov
              än att ta in bara högkvalificerade människor.
            </seg>
          </u>
          <note type="speaker" n="5885e776">
            Anf. 88 Statsminister FREDRIK REINFELDT (m):
          </note>
          <u who="fredrik_reinfeldt_aed80d" xml:id="i-f67674f030a85e32-34" n="36e77c4a">
            <seg n="0ac6f8c9">
              Herr talman! Det är väl åtminstone ett steg i den riktningen,
              men det är viktigt att peka på den skillnad som Mikael Cederbratt
              just talade om och som vi känner igen från en del andra länder
              i världen. Det finns ibland någon sorts försök att säga: Hit är
              man välkommen om man är särskilt välutbildad.
            </seg>
            <seg n="bd24ab5b">
              I vår arbetslinje försöker vi mer ha som utgångspunkt att den
              som söker sig hit och som har fått jobb är välkommen. Men då ska
              det vara ett jobb så att säga på riktiga villkor, därför att det
              krävs en lön utifrån riktiga villkor för att klara sin försörjning
              här i Sverige. Så har vi försökt utforma vårt förslag. Det tror
              jag är ett bredare och viktigare stöd för migration än att bara
              ringa in en grupp av personer.
            </seg>
            <seg n="a8bd8fee">
              Samtidigt vill jag ändå säga att allt som leder till en starkare
              grund för legal migration minskar diskussionen om att vara oroad
              för illegal migration. De är varandras spegelbild. Ju sämre möjligheter
              till legal migration, desto mer av en omfattande illegal migration
              kommer vi att se.
            </seg>
          </u>
          <note n="0298e6fe">
            Överläggningen var härmed avslutad.
          </note>
          <note n="3532f5a7">
            14 § (forts. från 12 §) Åtgärder för att utreda vissa samhällsfarliga
            brott, m.m. (forts. JuU3)
          </note>
          <note type="speaker" n="85233923">
            Anf. 89 MEHMET KAPLAN (mp):
          </note>
          <u who="mehmet_kaplan_47809b" xml:id="i-628b28ac56d06b5a-0" n="b0e50a30">
            <seg n="3e17b831">
              Herr talman! Jag ska tala om justitieutskottets betänkande JuU3
              Åtgärder för att utreda vissa samhällsfarliga brott, m.m. Jag
              vill börja med det som är bra i den här texten. Ett av de tillägg
              som man gör till denna lag, nämligen att utvidga befogenheterna
              att arbeta mot företagsspioneri, är bra. Men där stannar det som
              är bra. Resten, det som är fel med lagstiftningen och texten,
              kommer jag nu att berätta om.
            </seg>
            <seg n="a1c3e739">
              Herr talman! Det diffusa brottet mot medborgerlig frihet och
              det om möjligt ännu diffusare brottet olovlig kårverksamhet, som
              förvisso finns inom lagstiftningen generellt och tas upp i det
              här sammanhanget, tycker vi bör strykas från brottskatalogen.
              Det är det andra tillägget.
            </seg>
            <seg n="c01874c5">
              Det som är problematiskt är att det är en väldigt gummiartad
              paragraf. Den öppnar för ett godtycke som har varit svårartat
              tidigare.
            </seg>
            <seg n="bdae76ce">
              Vi fick höra Lena Olsson från Vänsterpartiet tidigare. Jag vill
              instämma i den beskrivning hon gjorde. I samband med avslöjandena
              i den så kallade IB-affären och den massiva och hemliga övervakning
              som svenska myndigheter gjorde sig skyldiga till fick vi en så
              kallad registernämnd. Den har jobbat på och varit en garant för
              en bättre hantering av de här frågorna.
            </seg>
            <seg n="c01d095e">
              När vi ser på vad Registernämnden har kommit fram till upptäcker
              vi att vi inte riktigt har tagit till oss den kritik som har framkommit.
              Bland annat har de mellan 1997 och 2005 frågat om inte Säpos register
              är tveksamt utformade och bryter mot förbudet mot åsiktsregistrering,
              men inte ett knyst från den förra regeringen.
            </seg>
            <seg n="8ef8eb9e">
              Man har också funnit att undersökningen i samband med elva ärenden
              om personalkontroll har påverkat personers anställningsförhållanden
              på ett sätt som inte har varit rimligt.
            </seg>
            <seg n="21f71b27">
              Det här är problematiska frågor. Människor har blivit registrerade,
              och det har påverkat deras liv. De har inte heller kunnat få upprättelse.
            </seg>
            <seg n="4efc7425">
              I den text som vi i dag har att debattera finns ytterligare ett
              tillägg till den tidigare skrivningen. Det handlar om finansiering
              av särskilt allvarlig brottslighet. På klarspråk skulle man kunna
              kalla det för till exempel terrorismfinansiering. Det är bland
              annat det som det handlar om.
            </seg>
            <seg n="34bc3d43">
              När vi tittar på vad som händer i vårt land och har hänt de senaste
              åren mellan den 11 september 2001 och fram till i dag inser vi
              att den här typen av formuleringar ligger till grund för att man
              fängslar människor och håller dem kvar orimligt länge, och så
              släpper man dem. I två fall i somras släpptes personer efter 105
              dagar. Man hade lagt ned förundersökningarna, för man hade inte
              kunnat finna någonting som kunde föranleda åtal.
            </seg>
            <seg n="117d6bdb">
              Just den här typen av brottslighet är särskilt farlig för samhället,
              och vi måste naturligtvis ha olika typer av tvångsmedel. Men jag
              tycker att man här bör vara särskilt vaksam på hur vi i Sverige
              använder dessa tvångsmedel. Vi från Miljöpartiet kan hålla med
              om att just grova fall absolut bör inbegripas, men hur avgör man
              när ingreppen gäller normalgraden?
            </seg>
            <seg n="ea88be79">
              Här har vi fått vissa hänvisningar från Lagrådet. När vi tittar
              på gränsdragningen och vad som räknas som terrorismfinansiering
              ser vi att gränsen är väldigt flytande. Vi vet att många som i
              dag bor i Sverige skickar pengar till sina forna hemländer, vilket
              borde vara en mänsklig rättighet. Man jobbar och tycker att släkt,
              vänner och grannar i det forna hemlandet har behov av hjälp, så
              man skickar pengar. Men till ett land som Somalia, där det står
              värre till än i vår stora finanskris i västvärlden och där man
              inte ens har ett Western Union-kontor, måste pengarna skickas
              på andra sätt. När människor skickar pengar för finansiering av
              mat, mediciner och andra livsnödvändigheter på det sätt som står
              till förfogande det kan vara via organisationer eller personer
              möts de av en enorm mur av byråkrati och framför allt misstänksamhet.
              På grund av detta sitter människor i häkte. De hamnar i vårt system
              och kan få sitta så länge som 105 dagar i häktet utan att det
              presenteras några bevis.
            </seg>
            <seg n="3a924422">
              Med vetskapen om hur listor över terrorstämplade organisationer
              fungerar och att rättssäkerhetsaspekten inte är tagen på allvar
              är vi oroliga för att regeringens förslag kan innebära ännu mer
              utökade möjligheter för bland annat Säpo att övervaka nya och
              andra grupper i vårt samhälle. Den här oron har vi haft länge,
              och det handlar om att vi i dag inte kan förutse vilka typer av
              flyktingströmmar som kommer att leda till att nya grupper av människor
              kommer hit. I dag gäller det somalier som bor i Sverige, och i
              morgon gäller det andra grupper. Det är här Lagrådet har ansett
              att endast grovt brott ska inkluderas i brottskatalogen. Det är
              exakt samma som gäller så kallad preventiv tvångsmedelsanvändning.
            </seg>
            <seg n="778fdced">
              Att man inte riktigt har tagit till sig detta är oroväckande.
            </seg>
            <seg n="af47caa7">
              Herr talman! Man har däremot tagit till sig Lagrådets synpunkter
              på att inte helt och hållet permanenta detta utan att man bör
              sätta en bortre gräns. Det tycker vi naturligtvis är bra, även
              om vi gärna hade sett att den bortre gränsen inte hade varit så
              långt bort som fyra år utan tycker att det borde ske redan nästa
              år. Det här är så pass grova ingrepp och kan skada så mycket för
              den enskilda individen att vi bör gå fram med försiktighet. Däremot
              vill jag åter betona att Miljöpartiets inställning när det gäller
              generellt användande av den här typen av åtgärder är att det är
              bra och viktigt, men det måste omgärdas av försiktighet.
            </seg>
            <seg n="8fba415f">
              Med detta yrkar jag bifall till våra reservationer och hoppas
              att vi nu kan höra vad regeringspartiernas företrädare har att
              säga i frågan och om de har tagit intryck.
            </seg>
          </u>
          <note type="speaker" n="890df368">
            Anf. 90 MARYAM YAZDANFAR (s):
          </note>
          <u who="maryam_yazdanfar_3d1313" xml:id="i-67eee19a051e9a01-0" n="798ce5b0" next="i-c9672c8f2ed6076b-0">
            <seg n="f9b8ecb6">
              Herr talman! Jag kan inte låta bli att börja med att säga att
              det ligger ett löjets skimmer över det faktum att en lag som tillkom
              1952 i 56 år har tagits upp om och om igen och beslutats om i
              kammaren. Det har varken bäddat för långsiktighet eller för förutsägbarhet.
              Därför är jag tillfreds med den utredning som tillsatts för att
              avgöra lagens framtid.
            </seg>
            <seg n="28e78293">
              Den nya lagstiftningen bygger på 1952 års tvångsmedelslag. Vi
              socialdemokrater bedömer att den nya lagstiftningen behövs. Lagstiftningen
              avser utvidgad tvångsmedelsanvändning vid särskilt samhällsfarliga
              och svårutredda brott, bland annat terroristbrott, sabotage och
              spioneri.
            </seg>
            <seg n="071309d8">
              Det normala förfarandet är att en åklagare ansöker hos rätten
              om att få använda tvångsmedel, men åklagaren kan även besluta
              om tvångsmedel interimistiskt om en fördröjning skulle ha väsentlig
              betydelse för utredningen.
            </seg>
            <seg n="810f16b3">
              Självklart är tvångsmedelsanvändning alltid ett intrång i den
              personliga integriteten. Därför är det viktigt att avvärjningar
              och kontroller sker för att bedöma om tvångsmedlen används i enlighet
              med proportionalitets-, ändamåls- och behovsprinciperna. Detta
              har skett i form av den utredning som föregått propositionen samt
              de årliga skrivelser till riksdagen som kommer att redovisas och
              den utvärdering av lagen som kommer att genomföras 2012. Därefter
              fattas beslut om en eventuell permanentning.
            </seg>
            <seg n="39be3bce">
              En annan nyhet är att den utvidgas till att gälla tre nya brott:
              brott mot medborgerlig frihet, finansiering av särskilt allvarlig
              brottslighet samt företagsspioneri på uppdrag av främmande makt.
              Å andra sidan innehåller den nya lagstiftningen också begränsningar
              i förhållande till den tidigare lagstiftningen, exempelvis avseende
              majestätsbrott.
            </seg>
          </u>
          <note n="fb6f249d">
            Med detta, herr talman, vill jag yrka bifall till utskottets
            förslag till beslut.
          </note>
          <note n="9540b8db">
            Anf. 91 ULRIKA KARLSSON i Uppsala (m):
          </note>
          <note n="eece95e0">
            Herr talman! I detta betänkande, JuU3, behandlar justitieutskottet
            frågan om fortsatt giltighet av bestämmelserna i 1952 års tvångsmedelslag.
            Vi behandlar också möjligheten att permanenta lagen om hemlig
            kameraövervakning, då dessa två lagar upphör att gälla vid utgången
            av år 2008.
          </note>
          <note n="f3b8b330">
            Tvångsmedelslagen som reglerar säkerhetspolisens användning,
            det vill säga 1952 års tvångsmedelslag, avser tvångsmedlen beslag,
            hemlig teleavlyssning, hemlig teleövervakning, hemlig kameraövervakning
            och postkontroll. Denna lag har kontinuerligt förlängts sedan
            den infördes 1952. Bara under de senaste 18 åren har den förlängts
            tolv gånger tolv gånger på 18 år.
          </note>
          <u who="maryam_yazdanfar_3d1313" xml:id="i-c9672c8f2ed6076b-0" n="798ce5b0" prev="i-67eee19a051e9a01-0">
            <seg n="e3e5f43b">
              För att tvångsmedelslagen från 1952 ska vara tillämplig förutsätts
              att ett konkret brott har skett. Det är en ny tidsbegränsad lag
              som vi nu beslutar om. Lagen innebär en modernisering av 1952
              års tvångsmedelslag, och den ska gälla till utgången av år 2012.
              Dessutom överförs lagen om hemlig kameraövervakning med oförändrat
              innehåll till rättegångsbalken. Den ges därmed en obegränsad giltighetstid.
            </seg>
            <seg n="dd6ed7f1">
              Herr talman! Mot den bakgrunden vill jag inleda med att säga
              att all övervakning innebär någon form av inskränkning i den enskildes
              personliga integritet. Frågan som vi som lagstiftare har att avgöra
              är om det är en inskränkning som är motiverad med hänsyn till
              de rättsvårdande instansernas möjlighet att bekämpa grov brottslighet.
              Inskränkningen måste också vägas mot verktygets effektivitet i
              brottsbekämpningen.
            </seg>
            <seg n="e1693e6f">
              När ett tvångsmedel sjösätts och samtidigt inskränker den personliga
              integriteten måste vi försäkra oss om att lagen är omgärdad av
              rättssäkerhetsgarantier för att förhindra missbruk. Därför finner
              jag anledning att i detta sammanhang säga någonting om de reformer
              som har genomförts under senare år för att stärka skyddet för
              den personliga integriteten i samband med användande av hemliga
              tvångsmedel.
            </seg>
            <seg n="55ece349">
              För det första har det införts offentliga ombud som ska bevaka
              enskildas integritetsintresse.
            </seg>
            <seg n="c4a05775">
              För det andra är användningen av överskottsinformation numera
              reglerad.
            </seg>
            <seg n="72f40534">
              För det tredje har regeringen utvecklat, förbättrat och fördjupat
              den årliga skrivelsen till riksdagen om de hemliga tvångsmedlen.
              Denna skrivelse har blivit tydligare, klarare och fördjupad.
            </seg>
            <seg n="bcad03ba">
              För det fjärde genomförde regeringen en stor reform i syfte att
              stärka rättssäkerheten vid användande av hemliga tvångsmedel i
              januari 2008. Sedan januari 2008 ska personer som har utsatts
              för hemliga tvångsmedel i efterhand underrättas om detta.
            </seg>
            <seg n="babc9842">
              Vidare har vi inrättat en fristående och självständig myndighet,
              Säkerhets- och integritetsskyddsnämnden, som har tillsyn över
              brottsbekämpande myndigheters användning av hemliga tvångsmedel.
              Det gäller också 1952 års tvångsmedelslag. Om en enskild person
              begär det är nämnden skyldig att kontrollera om han eller hon
              har utsatts för hemliga tvångsmedel eller varit föremål för personuppgiftsbehandling.
            </seg>
            <seg n="3ded51d1">
              Vidare kan jag nämna att det numera finns bara en åklagarkammare
              som har behörighet att handlägga ärenden som berör Säkerhetspolisens
              verksamhetsområde. Det innebär att det har skapats förutsättningar
              för en enhetlig och förutsebar tvångsmedelsanvändning på områden
              som rör säkerhetspolisen.
            </seg>
            <seg n="ad80e721">
              Herr talman! Dessa verktyg är bra vid bekämpning av den grova
              brottsligheten. Genom åren har de setts som effektiva, behjälpliga
              och framgångsrika verktyg för att bekämpa den grova, samhällsfarliga
              brottsligheten sedan 1952, för att vara mer exakt.
            </seg>
            <seg n="8661181b">
              Det är viktigt att betona att de hemliga tvångsmedlen är ett
              yttersta hjälpmedel för myndigheterna att inhämta information
              för vissa förundersökningar. Det krävs att någon är skäligen misstänkt
              för brottet, att åtgärden är av synnerlig vikt för utredningen
              och att en mindre ingripande åtgärd inte är tillräcklig.
            </seg>
            <seg n="78c03581">
              Vad gäller då för 1952 års lag? Kan man övervaka vem som helst?
              Kan man registrera vem som helst? Nej, det kan man faktiskt inte.
              1952 års tvångsmedelslag ger Säkerhetspolisen en möjlighet till
              tvångsmedelsanvändning vid förundersökning, och för att en förundersökning
              ska inledas måste ett konkret brott ha begåtts. De brott som det
              handlar om är vissa samhällsfarliga brott som är typiskt sett
              svåra att utreda på något annat sätt. Det krävs att en person
              ska vara skäligen misstänkt för brottet och att åtgärden att sätta
              in de hemliga tvångsmedlen är av synnerlig vikt för utredningen
              av detta samhällsfarliga brott.
            </seg>
            <seg n="0496f3aa">
              Lagen är bara tillämplig vid förundersökningar om de brott som
              räknas upp i lagens första paragraf, i brottskatalogen. De brott
              som omfattas är särskilt farliga brott som utgör ett hot mot landets
              säkerhet. Det är högmålsbrott, brott mot rikets säkerhet, allmänfarliga
              brott och terroristbrott. För att vara mer konkret kan jag säga
              att dessa brott betyder mordbrand, grov mordbrand, mord, människorov,
              grovt sabotage, uppror, väpnat hot mot laglig ordning, grovt spioneri,
              kapning, allmänfarlig ödeläggelse, flygplanssabotage, spridande
              av gift och smitta och olovlig befattning med kemiska vapen, för
              att nämna några av dessa allvarliga brott.
            </seg>
            <seg n="7743f774">
              Det är således en grov och allvarlig brottslighet som utgör ett
              hot mot nationens säkerhet, demokratins fundament och människors
              trygghet. Det är en samhällsomstörtande brottslighet som vi talar
              om, och den är ytterst allvarlig.
            </seg>
            <seg n="e7e52b62">
              Maryam nämnde det tidigare från denna talarstol, men jag kan
              säga det igen: I förhållande till 1952 års lag är denna lag i
              allt väsentligt densamma. Den har utvidgats i några delar och
              inskränkts i några andra.
            </seg>
            <seg n="5ef6a5d2">
              För att användningen av hemliga tvångsmedel ska vara tillämplig
              gäller det att en allmän domstol lämnar tillstånd till tvångsmedelsanvändningen.
              Det finns ett undantag i denna lag, nämligen att en åklagare interimistiskt
              i undantagsfall kan besluta om hemliga tvångsmedel när det kan
              befaras att inhämtande av rättens beslut skulle medföra en fördröjning
              som är av väsentligt men för utredningen. När åklagaren interimistiskt
              har beslutat måste han omedelbart meddela rätten detta. I anmälan
              ska skälen för åtgärden anges, och rätten ska skyndsamt pröva
              ärendet. Om rätten finner att förordnandet inte ska bestå ska
              rätten upphäva förordnandet.
            </seg>
            <seg n="6db2d3ef">
              Herr talman! Det finns mycket att säga om detta. När det gäller
              det brott som man tidigare har reserverat sig mot, det vill säga
              olovlig kårverksamhet, kan jag notera att det har framförts att
              detta skulle vara godtyckligt när det på intet sätt är något nytt
              under solen. Det har funnits i lagen sedan 1952. Jag har gått
              tillbaka i protokollen. Först 1996, alltså för tolv år sedan,
              finner jag en motion som har väckts. Under den tidsrymd som har
              löpt däremellan har lagen förlängts fem gånger. Det har alltså
              gjorts fem gånger, och ingen motion har väckts om denna lag som
              nu anses godtycklig.
            </seg>
            <seg n="526bc0eb">
              Jag vill betona att under de 56 år som har gått sedan lagen instiftades
              1952 har Vänsterpartiet och Miljöpartiet ingått i regeringsunderlaget
              endera tillsammans eller ensamma i 45 år. Varför har inget gjorts
              tidigare när det gäller förändringarna? Det frågar jag mig.
            </seg>
            <seg n="6ded0acf">
              Sammanfattningsvis, herr talman, vill jag betona att detta avser
              samhällsfarliga brott. Det är en tidsbegränsad lag som gäller
              i fyra år. Det gäller konkreta brott som har begåtts. Någon måste
              skäligen vara misstänkt för detta brott. Det är samhällsomstörtande
              brott vi pratar om. Regeringen har aviserat att man kommer att
              göra en generell översyn av de hemliga tvångsmedlen. Vi välkomnar
              en sådan översyn. Icke desto mindre är grov och allvarlig samhällsfarlig
              brottslighet en verksamhet som utgör ett reellt hot mot nationens
              säkerhet, demokratins fundament och människors trygghet. Denna
              brottslighet måste bekämpas. En effektiv brottsbekämpning kräver
              en användning av vissa tvångsmedel. Dessa är naturligtvis och
              ska fortsättningsvis vara omgärdade av rättssäkerhetsgarantier.
            </seg>
          </u>
          <note n="2fa1471d">
            Med detta, herr talman, yrkar jag bifall till utskottets förslag.
          </note>
          <note n="2ab94f20">
            I detta anförande instämde Inge Garstedt och Anders Hansson (båda
            m) och Otto von Arnold (kd).
          </note>
          <note type="speaker" n="b0d1a52d">
            Anf. 92 LENA OLSSON (v) replik:
          </note>
          <u who="lena_olsson_010079" xml:id="i-0822443b6d27c40d-1" n="8602c72a" next="i-96ca917335ecb7f6-1">
            <seg n="d5a0af7f">
              Herr talman! Naturligtvis ska man stävja brott; det tycker vi
              från vänsterpartistiskt håll också. Så är det. Men när det gäller
              lagstiftning om tvångsmedel handlar det också om intrång i den
              personliga integriteten. Jag vet att det här är frågor som också
              intresserar Ulrika Karlsson.
            </seg>
            <seg n="b5ee2294">
              Vi kan väl vara överens om att lagstiftning av den sort som innebär
              det här intrånget ska vara nödvändig, ha proportionalitet och
              vara ändamålsenlig. Tycker Ulrika Karlsson att just denna lagstiftning
              uppfyller de kriterierna?
            </seg>
          </u>
          <note n="1b7a4d33">
            Anf. 93 ULRIKA KARLSSON i Uppsala (m) replik:
          </note>
          <u who="lena_olsson_010079" xml:id="i-96ca917335ecb7f6-1" n="8602c72a" prev="i-0822443b6d27c40d-1">
            <seg n="cb7db1b2">
              Herr talman! Ja, jag tycker att denna lagstiftning uppfyller
              de kriterierna.
            </seg>
            <seg n="78d63a07">
              Det är på intet sätt någon generell övervakning. Den vänder sig
              till personer som har begått brott allvarliga brott. Det är en
              övervakning som är riktad gentemot dessa personer. Personer som
              har utsatts för sådana hemliga tvångsmedel har numera en rättssäkerhetsgaranti
              som har stärkts. Vi har den instiftade Säkerhets- och integritetsskyddsnämnden.
              Personerna får upplysningar om att de har övervakats i efterhand.
              Det är domstol som ska besluta om de hemliga tvångsmedlen.
            </seg>
            <seg n="9fc8c6f7">
              Så, ja sammantaget finns det rättssäkerhetsgarantier i de här
              frågorna.
            </seg>
          </u>
          <note type="speaker" n="88eaa3c6">
            Anf. 94 LENA OLSSON (v) replik:
          </note>
          <u who="lena_olsson_010079" xml:id="i-0822443b6d27c40d-2" n="8602c72a" next="i-96ca917335ecb7f6-2">
            <seg n="cc821b91">
              Herr talman! Jag ska läsa ur propositionen. Det är mycket tekniska
              saker. I promemorian konstateras att det inte är möjligt att i
              en eftergranskning av tingsrättens akter få en exakt bild av tillämpningen
              av lagen. Det beror på att åklagaren regelmässigt åberopar såväl
              bestämmelserna i 1952 års tvångsmedelslag som bestämmelserna i
              rättegångsbalken till stöd för sin ansökan och att tingsrätten
              i sitt tillståndsbeslut inte uttryckligen anger bestämmelser som
              har tillämpats. Åklagarmyndigheten uppskattar dock att i hälften
              av fallen om bestämmelser i 1952 års tvångsmedelslag har bestämmelserna
              i rättegångsbalken åberopats.
            </seg>
            <seg n="2effa06b">
              Men sedan står det så här: Enligt regeringens bedömning ger det
              redovisade materialet vissa indikationer om att 1952 års tvångsmedelslag
              har haft en avsevärd betydelse. Materialet ger dock inte tillräckligt
              underlag för att bedöma det framtida behovet. Den bedömningen
              måste i stället grundas på vad som är känt om hoten mot det svenska
              samhället.
            </seg>
            <seg n="b5e57125">
              Här utläser jag en stor osäkerhet om nödvändigheten av just den
              här lagstiftningen. Jag vill att Ulrika Karlsson kommenterar det.
            </seg>
          </u>
          <note n="2609c9c8">
            Anf. 95 ULRIKA KARLSSON i Uppsala (m) replik:
          </note>
          <u who="lena_olsson_010079" xml:id="i-96ca917335ecb7f6-2" n="8602c72a" prev="i-0822443b6d27c40d-2">
            <seg n="c2cf29aa">
              Herr talman! I de ärenden som vi pratar om vill jag igen betona
              att det handlar om brott som hotar de demokratiska grundvalarna
              och vår säkerhet i den bemärkelsen. Det är allvarliga brott.
            </seg>
            <seg n="3236c168">
              I min önskevärld skulle det inte finnas behov av en sådan här
              lagstiftning, men tyvärr finns det ett sådant behov.
            </seg>
            <seg n="0b8753fa">
              Det finns luckor bakåt i tiden vad gäller insynen. Den 1 januari
              2008 instiftades Säkerhets- och integritetsskyddsnämnden, som
              förhoppningsvis ska lappa ihop de luckorna.
            </seg>
          </u>
          <note type="speaker" n="660c63ce">
            Anf. 96 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-a7454292ab020c2f-0" n="b0e50a30" next="i-57a855cd682a5192-0">
            <seg n="c056f398">
              Herr talman! Tack, Ulrika Karlsson, för en tydlig och bra redogörelse
              för vad vi diskuterar och vilka åsiktsskillnaderna är. Jag skulle
              vilja fråga Ulrika Karlsson varför hon tror att riksdagen inte
              har permanentat det som vi i dag ska rösta om att permanenta.
              Varken tidigare socialdemokratiska regeringar eller Ulrika Karlssons
              eget partis regeringar har föreslagit det. Det är den ena frågan.
            </seg>
            <seg n="09fd9f22">
              Den andra frågan gäller de offentliga ombud som Ulrika Karlsson
              pratade om. Hur kommer det sig att de invändningar som de offentliga
              ombuden har haft de senaste åren egentligen inte har blivit lyssnade
              på såsom meningen var med de offentliga ombuden när de inrättades?
              I ett enda fall har man i efterhand tyckt att det har varit relevant,
              och då är vi alltså enligt skrivelsen här uppe i 900 ärenden som
              har godkänts i efterhand. Det verkar inte som om de offentliga
              ombuden fungerar som det var tänkt.
            </seg>
            <seg n="52ad9f60">
              Om vi tittar på effektivitetssiffrorna framgår det att hälften
              av de fall som vi har att hantera verkar ha betydelse för utredningen
              av brotten. Antalet tillstånd har ökat de senaste åren, och de
              facto kommer helt oskyldiga människor i fråga för den typen av
              inskränkningar.
            </seg>
            <seg n="1d680327">
              Jag skulle vilja ha svar på dessa två frågor.
            </seg>
          </u>
          <note n="a117cf03">
            Anf. 97 ULRIKA KARLSSON i Uppsala (m) replik:
          </note>
          <u who="mehmet_kaplan_47809b" xml:id="i-57a855cd682a5192-0" n="b0e50a30" prev="i-a7454292ab020c2f-0">
            <seg n="bd355bfc">
              Herr talman! Jag ska försöka svara på frågorna. Jag börjar med
              frågan om de offentliga ombuden. Det påstås att de inte fungerar
              som det är tänkt.
            </seg>
            <seg n="7ca4529d">
              Jag kan inte stödja dig i den delen. Den andra delen vi har att
              besluta om i dag är hemlig kameraövervakning. Under 2007 fattades
              beslut i 53 ärenden. I två av dessa ärenden nekade domstolen rätt
              till hemlig kameraövervakning.
            </seg>
            <seg n="77cc5139">
              Jag tycker att det är en styrka att de offentliga ombuden har
              instiftats. De instiftades av den socialdemokratiska regeringen.
              De stärker den personliga integriteten och rättssäkerheten i dessa
              ärenden. Men det är inte gott nog. Vi måste komma längre. Vi har
              kommit längre genom att instifta Säkerhets- och integritetsskyddsnämnden
              så sent som den 1 januari i år.
            </seg>
            <seg n="d4d82a0d">
              Varför tror jag att den här lagen inte har blivit permanent?
              Säg det. Detta har diskuterats i 30 års tid. Sedan 1952 har den
              här riksdagen år ut och år in haft lagen uppe på sitt bord. I
              genomsnitt har det gått två år mellan besluten. Ännu är lagen
              inte permanent.
            </seg>
            <seg n="1e23efc7">
              Jag vet att Mehmet Kaplan tillhör ett parti som väckte en motion
              till riksdagen 1996 där det framgick att tillfällig lagstiftning
              inte är särskilt bra. Vad har gjort att Mehmet har ändrat uppfattning
              i denna fråga?
            </seg>
          </u>
          <note type="speaker" n="20ae2353">
            Anf. 98 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-a7454292ab020c2f-1" n="b0e50a30" next="i-57a855cd682a5192-1">
            <seg n="38adaa9c">
              Herr talman! Det som framför allt gäller för tillfälliga lagstiftningar
              är att det är lagar som inskränker hårt på den personliga integriteten
              så att de återkommande måste kontrolleras av den lagstiftande
              församlingen, alltså riksdagen och vi riksdagsledamöter. Regeringsformen
              stöttar den uppfattningen. Där står tydligt vilken typ av inskränkningar
              som är så pass grundläggande för den personliga friheten.
            </seg>
            <seg n="a8d5d347">
              Jag skulle vilja ta upp en annan fråga, nämligen den uppräkning
              av brott som Ulrika Karlsson gjorde här. Det gäller alla grova
              brott och alla sådana som egentligen innebär den största inskränkningen
              i den personliga friheten. Det handlar om de brottsoffer som råkar
              illa ut, både individer och grupper av människor. Dem måste vi
              i första hand skydda.
            </seg>
            <seg n="1f0a9743">
              Men när vi ska skydda befolkningen måste vi hela tiden fara fram
              med försiktighet med tanke på dem som utsätts för den typen av
              övertramp och godtyckliga kvarhållanden, gripanden eller att inte
              få jobb. Detta måste hela tiden stå i förhållande till den typ
              av åtgärder som vi tror är effektiva.
            </seg>
            <seg n="2fb89b07">
              Ulrika Karlsson tog upp att i 53 ärenden om kameraövervakning
              hade två ärenden fått avslag. Om vi då tittar på hur många ärenden
              som har varit lyckade, det vill säga fått en betydelse för utredningen,
              är det inte ens fråga om hälften. Jag tycker fortfarande att det
              är fråga om alldeles för grova inskränkningar.
            </seg>
            <seg n="9b0b717c">
              För tids vinnande tar jag tillbaka mitt yrkande från talarstolen
              om bifall till reservation 2. Vi står bakom båda reservationerna,
              men vi yrkar bifall bara till reservation 1.
            </seg>
          </u>
          <note n="b613d119">
            Anf. 99 ULRIKA KARLSSON i Uppsala (m) replik:
          </note>
          <u who="mehmet_kaplan_47809b" xml:id="i-57a855cd682a5192-1" n="b0e50a30" prev="i-a7454292ab020c2f-1">
            <seg n="a9e544c7">
              Herr talman! Jag noterar att Miljöpartiet har svängt från den
              tidigare tveksamma inställningen till tillfälliga lagstiftningar
              till att ni nu är tveksamma till lagstiftningar med ett längre
              perspektiv ingen bortre horisont.
            </seg>
            <seg n="39ac47f0">
              Jag delar inte den uppfattningen och instämmer inte i den svängningen.
              Icke desto mindre är det viktigt att betona att detta rör sig
              om en tillfällig lagstiftning. I detta fall beslutar vi att införa
              en lagstiftning som är giltig i fyra år, det vill säga fram till
              2012.
            </seg>
            <seg n="d1a47792">
              Det har förts fram att lagen skulle innefatta godtyckliga gripanden.
              Jag måste få fört till protokollet att den här lagen på intet
              sätt kan leda till godtyckliga gripanden.
            </seg>
            <seg n="918ca85f">
              Någon gör sig skyldig till ett brott, och samtidigt som brottet
              utreds kan någon som kan anses vara skyldig till brottet eller
              på sannolika skäl är misstänkt för brottet häktas. Men jag håller
              definitivt inte med om att den här lagstiftningen skulle utgöra
              en grund för godtycklighet. Denna lag är omgärdad av starka rättssäkerhetsgarantier,
              och framför allt är det en domstol som ska besluta om när de hemliga
              tvångsmedlen ska sättas in.
            </seg>
          </u>
          <note type="speaker" n="a3f52f7c">
            Anf. 100 KARIN NILSSON (c):
          </note>
          <u who="unknown" xml:id="i-e76711619d1232b2-0" n="7df117c7">
            <seg n="6971f4c6">
              Herr talman! Både medier och Vänsterpartiets företrädare om nu
              Vänsterpartiet tycker så, men i alla fall medierna har kallat
              det aktuella lagförslaget för att ta ställning för en ny FRA-lag.
              Nu har Ulrika som vanligt varit exemplariskt tydlig i sin redovisning
              och har redogjort för ärendet.
            </seg>
            <seg n="b965d42d">
              1952 års tvångsmedelslag har funnits som en tidsbegränsad lag
              och har förlängts om och om igen. Den kan ju knappast kallas ny.
              Den föreslagna lagen handlar om begränsade situationer där det
              är fråga om att utreda allvarliga samhällsfarliga brott. Det handlar
              alltså inte om något preventivt, förebyggande, syfte, utan det
              handlar om begångna brott.
            </seg>
            <seg n="c99f6fe3">
              1952 års tvångsmedelslag kommer enligt den senast beslutade tidsramen
              att löpa ut vid utgången av 2008. Nu föreslås den övergå i en
              något justerad version under namnet Åtgärder för att utreda vissa
              samhällsfarliga brott, m.m. Tidsbegränsningen av lagar är något
              som i huvudsak bör användas för att ge utrymme för justeringar
              och förbättringar efter en viss tids tillämpning. Därför innehåller
              dagens förslag en utvidgning med tre ytterligare brottsrubriker,
              som ni hörde Ulrika Karlsson räkna upp tidigare: brott mot medborgerlig
              frihet, brott enligt lagen om straff för finansiering av särskilt
              allvarlig brottslighet i vissa fall samt företagsspioneri enligt
              lagen om skydd för företagshemligheter på uppdrag av främmande
              makt. Bland annat slopas en del delar som berör kungahuset. En
              klar rättssäkerhetsförbättring är att den så kallade utredningshäktningen
              i förlängningen inte tas med. Som jag uppfattar det tas den också
              bort ur lagen.
            </seg>
            <seg n="3106a168">
              56 år måste anses vara en tillräckligt lång tid för att bilda
              sig en uppfattning om huruvida Sveriges brottsbekämpande myndigheter,
              även fram till 2012, ska behöva ha användning av beslag, hemlig
              teleavlyssning, hemlig teleövervakning, hemlig kameraövervakning
              och postkontroll som ett redskap för att komma åt särskilt samhällsfarliga
              brott. Eftersom det rör sig om allvarliga, grova brott som betraktas
              som särskilt samhällsfarliga anser jag att det är en riktig bedömning.
            </seg>
            <seg n="40c5f748">
              Lagrådet har ifrågasatt om det verkligen behövs en särskild lagstiftning
              i fråga om särskilt samhällsfarliga brott. Det är ett redskap
              som redan finns i tvångsmedelslagstiftningen i rättegångsbalken.
              Eftersom denna fråga inte är färdiganalyserad föreslås även denna
              gång en tidsbegränsad lag i stället för en sammanslagning av dessa
              båda lagar, det vill säga tvångsmedelslagstiftningen i rättegångsbalken
              och 1952 års tvångsmedelslag. Det gör det möjligt att återkomma
              i frågan när dagens beslut om en tidsbegränsad lag löper ut 2012.
            </seg>
            <seg n="0a9a67a3">
              Vänsterpartiet anser att brottet olovlig kårverksamhet bör strykas
              från brottskatalogen eftersom det är omodernt och kan användas
              för åsiktsregistrering och godtycklig spaning. Olovlig kårverksamhet
              gäller bildande av en militär trupp eller polisstyrka som utrustar
              sig med vapen, ammunition eller liknande som kan användas för
              att skada andra i samhället. Det är ett brott som inte varit särskilt
              frekvent sedan lagen kom till tack och lov men vi är alla medvetna
              om att det finns extrema grupper på både yttersta höger- och vänsterkanten,
              och då och då har de sina sammandrabbningar. Detsamma gäller huliganer
              och mc-gäng. Hemlig tvångsmedelsanvändning i detta sammanhang
              är avsedd vid förundersökning då brott redan är begångna, brott
              där hot och våld anses allvarliga och har drabbat demokratiska
              system eller enskilda invånares säkerhet.
            </seg>
            <seg n="8631d640">
              Att alla ska få tänka fritt och ha en egen åsikt omfattas av
              de mänskliga fri- och rättigheterna. Jag menar att olika grupper
              inte ska kunna granskas utifrån politiska åsikter med stöd i denna
              lag. Det upplever jag inte heller att propositionen har som syfte
              att åstadkomma.
            </seg>
            <seg n="5b1b4f79">
              Vänsterpartiet vill också att lagen om hemlig kameraövervakning
              ska fortsätta att vara tillfällig. Hemlig kameraövervakning är
              ett användbart redskap i svåra brottsutredningar när det gäller
              allvarliga brott, framför allt narkotikabrott. Här anser jag att
              det är bra att denna lag nu blir permanent. Lagen är prövad, och
              det är viktigt att vi får lagar som gäller över längre tid. Som
              Maryam Yazdanfar också uttryckte det får vi på så sätt långsiktighet
              och förutsägbarhet.
            </seg>
            <seg n="76738711">
              Vad vill Vänsterpartiet göra för att komma åt narkotikasmugglingen?
              Visst måste väl bekämpningen av narkotika vara en viktig fråga
              också för Vänsterpartiet, och nog borde vi kunna vara överens
              om att det här redskapet är bra att använda för just narkotikabekämpning.
            </seg>
          </u>
          <note n="4d4b3d35">
            Herr talman! Jag yrkar bifall till propositionen och avslag på
            samtliga motioner.
          </note>
          <note n="04f2da20">
            I detta anförande instämde Anders Hansson (m).
          </note>
          <note n="79210d08">
            Anf. 101 CECILIA WIGSTRÖM i Göteborg (fp):
          </note>
          <u who="unknown" xml:id="i-1ea84775ac64bcc2-0" n="7df117c7">
            <seg n="7826cae7">
              Herr talman! Jag vill instämma i det som Ulrika Karlsson och
              Karin Nilsson sagt.
            </seg>
            <seg n="542aef5c">
              För oss liberaler är det viktigt att polisen kan stoppa samhällsfarliga
              brott med hjälp av effektiva metoder såsom hemlig tvångsavlyssning.
              Metoderna ska dessutom vara rättssäkra. Det är vad lagen innebär.
            </seg>
            <seg n="8ec655a7">
              Att vi nu lägger till brott mot medborgerliga friheter är mycket
              bra. Det är inte något vagt brott, som Mehmet Kaplan sade. Det
              är fråga om tydliga brott där grupperingar och individer med hot
              och våld vill skrämma folk till tystnad och passivitet och begränsa
              demonstrationsfriheten, föreningsfriheten och yttrandefriheten.
              Att dessa brott förekommer ser vi av att Sverigedemokraternas
              och andra högerextrema gruppers demonstrationer alltid saboteras
              av vänstergrupperingar, att Lars Vilks fick gömma sig för att
              skydda sitt liv efter att han hade skapat en rondellhund i form
              av profeten Muhammed och att Centerpartiets lokaler gång på gång
              allvarligt vandaliserades förra året.
            </seg>
            <seg n="3dc1bb98">
              Vänsterpartiet och Miljöpartiet tar lätt på dessa brott. Det
              gör inte vi liberaler. Det är grundläggande för demokratin att
              vi har yttrande-, förenings- och demonstrationsfrihet. Folkpartiet
              tar mycket allvarligt på dessa brott, och vi står verkligen upp
              för yttrandefriheten. Vi var det enda parti som kritiserade Laila
              Freivalds när hon fattade beslutet att stänga ned Sverigedemokraternas
              hemsida under den karikatyrkris som Danmark hade skapat.
            </seg>
            <seg n="80079138">
              När det gäller terrorismfinansiering vill jag säga, herr talman,
              att också det är ett allvarligt brott som polisen behöver kunna
              utreda. Det är synd att Miljöpartiet på obefogade grunder i viss
              mån skrämmer upp folk. Självklart ska människor kunna skicka pengar
              till sina anhöriga i andra länder. Här handlar det om att komma
              åt dem som finansierar terrorism. Vi ska inte vara naiva; det
              finns svenskar som ägnar sig åt den verksamheten. Det såg vi nyligen
              då det avslöjades att andremannen i al-Qaida i Irak var svensk
              medborgare. Därför behöver Säpo dessa befogenheter.
            </seg>
            <seg n="b0750700">
              Avslutningsvis, herr talman, vill jag säga att denna debatt tydligt
              pekat på hur splittrad oppositionen är. Vi har i alliansen en
              samsyn med Socialdemokraterna om att det är viktigt att polisen
              har effektiva och rättssäkra metoder för att skydda medborgarna
              mot allvarlig brottslighet. På andra sidan står Miljöpartiet och
              Vänsterpartiet som är mot denna lag. De var mot buggning, och
              nu vill de skära ned på polisens pengar och därmed ge polisen
              färre möjligheter att bekämpa denna typ av brott.
            </seg>
            <seg n="0bf6e832">
              Den fråga jag ställer mig, och som jag vill att de som sitter
              hemma och tittar på debatten ska ställa sig, är: Kommer Socialdemokraterna
              att kompromissa med Vänsterpartiet och Miljöpartiet, kompromissa
              om Sveriges säkerhet, för att komma åt regeringsmakten?
            </seg>
          </u>
          <note n="422324ca">
            I detta anförande instämde Inge Garstedt och Anders Hansson (båda
            m).
          </note>
          <note type="speaker" n="d0c898e7">
            Anf. 102 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-628b28ac56d06b5a-1" n="b0e50a30">
            <seg n="5ef6e731">
              Herr talman! Jag vill tacka Cecilia Wigström för den tid hon
              suttit i justitieutskottet. Hon byter nu till konstitutionsutskottet.
              Det är synd, för det har varit spännande och intressanta debatter
              och meningsutbyten med henne.
            </seg>
            <seg n="b057b329">
              Jag vill fråga Cecilia Wigström om en formulering som hon använde,
              nämligen att vi skulle skrämma upp människor i onödan. Det krävs
              mod för att säga så, för det finns människor i Sverige i dag som
              är rädda. Man behöver inte skrämma upp dem eller måla upp någon
              hotbild. Tvärtom försöker vi från Miljöpartiets sida göra allt
              vad vi kan för att förtydliga de hot som finns mot den personliga
              integriteten. Det finns i vårt samhälle hot mot människor enbart
              på grund av att de råkar tillhöra en viss folkgrupp eller ha en
              viss religion.
            </seg>
            <seg n="23453d82">
              Jag talar om de tiotusentals somalier som finns i Sverige och
              som inte vet hur de ska kunna hjälpa de hjälpbehövande i sitt
              forna hemland. Vad har Cecilia Wigström för svar till den person
              med somaliskt ursprung, eller till andra, som vill skicka pengar
              till Somalia, till släktingar, hjälpbehövande, grannar, vänner,
              bekanta? Jag vill fråga Cecilia Wigström och Folkpartiet vad de
              har för svar att ge till de människor som de påstår att vi skrämmer
              upp.
            </seg>
            <seg n="db70f359">
              Anf. 103 CECILIA WIGSTRÖM i Göteborg (fp) replik:
            </seg>
            <seg n="22b5fc0d">
              Herr talman! Först vill jag tacka Mehmet Kaplan för de vänliga
              orden. Det stämmer att jag ska sluta som ordinarie ledamot i justitieutskottet.
              Jag vill också tacka för två år med intressanta, spännande och
              roliga debatter som vi haft med varandra i kammaren.
            </seg>
            <seg n="55432de8">
              Vad skulle jag säga till somalierna, var frågan. Jag vill säga
              att lagen på intet sätt kommer att innebära det som Mehmet Kaplan
              och även Vänsterpartiet påstår, nämligen åsiktsregistrering av
              människor och massövervakning av nya grupper; detta skriver de
              i sin reservation. Det stämmer inte. Lagen kommer på intet sätt
              att hindra människor från att kunna skicka pengar till sina anhöriga.
            </seg>
            <seg n="18ea5c3d">
              Jag beklagar om det är som Mehmet Kaplan påstår, att alla somalier
              i Sverige är rädda i dag. Det vi vill med lagstiftningen är att
              komma åt de individer som ägnar sig åt att finansiera terrorismverksamhet.
              Terrorism är ett mycket allvarligt brott i de länder där det begås,
              till exempel i Irak. Det innebär att oskyldiga kvinnor, män och
              barn dödas, och det vill vi komma åt.
            </seg>
            <seg n="70943bcd">
              När ni i Miljöpartiet nu säger nej till att inkludera normalgraden
              av terrorismbrott negligerar ni därmed brottet. Mehmet Kaplan
              säger att det är vagt att ta med hot mot demokratiska rättigheter,
              men då negligerar ni dessa brott. Jag tycker att det är allvarligt
              att människor i vårt land tystas, skräms, när någon vandaliserar
              Centerpartiets lokaler eller saboterar Sverigedemokraternas demonstrationer.
              Jag håller inte med om deras åsikter, men man har rätt att uttrycka
              sig. Yttrandefriheten är grundläggande för vår demokrati. Det
              oroar mig att Miljöpartiet verkar ta lätt på det.
            </seg>
          </u>
          <note type="speaker" n="0519d068">
            Anf. 104 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-a7454292ab020c2f-2" n="b0e50a30" next="i-57a855cd682a5192-2">
            <seg n="c2238280">
              Herr talman! Jag tycker att det är allvarligt att påstå att Miljöpartiet
              skulle ta lätt på denna typ av åsiktsfrihet, som vi har försvarat
              här under de år som vi har suttit i denna kammare.
            </seg>
            <seg n="1af2a534">
              Vilka är det som drabbas av den här typen av inskränkningar?
              Det är inte liberaler eller folkpartister. Det är verkligen beklagansvärt
              att ett partis lokaler blir vandaliserade. Det är någonting som
              vi verkligen måste sätta till ordentliga resurser för att såväl
              utreda som förebygga och förhindra. Men om man tittar på vilka
              det är som drabbas förstår man innebörden i de reservationer som
              finns.
            </seg>
            <seg n="5827fef5">
              Det är vänsterpartister, som tidigare har åsiktsregistrerats
              med den här typen av lagstiftning. Det är Grön ungdom, Miljöpartiets
              ungdomsförbund, som har hamnat i olika typer av filer och arkiv
              för att de har jobbat för djuren. Det är Greenpeace, som har dömts
              i Danmark. Aktivister vecklade utanför den danska motsvarigheten
              till Jordbruksverket ut en banderoll, där det stod: Stoppa GMO-maten!
              Då var det terrorismbrott de dömdes för, ingenting annat.
            </seg>
            <seg n="5998a923">
              Jag menar att det är lätt hänt att i sin iver att försöka komma
              åt de allvarliga brotten anklaga dem som försöker skydda den personliga
              integriteten för naivitet eller lättsinne.
            </seg>
            <seg n="88609076">
              Jag skulle än en gång vilja avsluta med en fråga: Hur ska somalier
              som vill skicka pengar göra för att undgå att bli avlyssnade och
              satta i häkte i 105 dagar?
            </seg>
          </u>
          <note n="06c75e78">
            Anf. 105 CECILIA WIGSTRÖM i Göteborg (fp) replik:
          </note>
          <u who="mehmet_kaplan_47809b" xml:id="i-57a855cd682a5192-2" n="b0e50a30" prev="i-a7454292ab020c2f-2">
            <seg n="ed7074ff">
              Herr talman! Jag kan självklart inte säga hur en somalier ska
              skicka pengar. Det är väldigt olyckligt att Somalia har imploderat
              och inte fungerar och att det därmed inte finns några banker.
              Det gäller väl att vara vaksam och försöka hitta kanaler som inte
              finansierar terrorism. Det är onekligen så att en del kanaler
              gör det. Det är en svår nöt att knäcka.
            </seg>
            <seg n="e7a229d0">
              De få som olyckligtvis utsätts för hemliga tvångsmedel och som
              sedan visar sig vara oskyldiga kommer att få upprättelse på ett
              annat sätt än de fått tidigare.
            </seg>
            <seg n="0bdf22a4">
              Mehmet Kaplan nämner alla hundratusentals vänsterpartister som
              har registrerats i landet. Men det handlar om dåtid. Det var förr.
              Vi har infört en mängd rättssäkerhetsgarantier för att tvångsmedel
              ska vara rättssäkra. Vi har infört att ett ombud ska finnas. Vi
              har en ny säkerhets- och integritetsskyddsnämnd. Alla kommer att
              informeras i efterhand. Överskottsinformationen regleras.
            </seg>
            <seg n="9aca3179">
              Både Miljöpartiet och Vänsterpartiet pratar om dåtid. Men sådan
              är inte situationen i dag i Sverige. Den här lagen innebär inte
              allmän åsiktsregistrering, och det är inte massövervakning av
              olika grupper.
            </seg>
            <seg n="e669ce34">
              Du nämnde miljörättsaktivisterna i Danmark som hade fängslats.
              De facto är det så att det finns en del djurrättsaktivister som
              använder hot och våld. För sådant ska man ställas inför rätta.
            </seg>
            <seg n="024caade">
              Det är noterbart att den svensk som dödades i Irak och som var
              andreman i al-Qaida själv beklagade sig i Dagens Nyheter bara
              för några år sedan över att han var felaktigt förföljd av Säpo.
              Det visar sig nu att han var andreman i al-Qaida och att Säpo
              hade varit på rätt spår.
            </seg>
            <seg n="a16fe9c6">
              Det är väldigt viktigt att vi ger polisen befogenheter och metoder
              för att kunna arbeta mot det här. Men självklart ska det ske på
              ett rättssäkert sätt.
            </seg>
          </u>
          <note type="speaker" n="3861df5f">
            Anf. 106 OTTO VON ARNOLD (kd):
          </note>
          <u who="otto_von_arnold_36ab11" xml:id="i-3adae3869e6e5dc9-0" n="ead0d1f5">
            <seg n="855f4c97">
              Herr talman! Det har sagts många kloka ord här, och jag ska väl
              inte fördjupa mig för mycket i det här ämnet, som har blivit väl
              genomgånget och belyst på många olika sätt.
            </seg>
            <seg n="00ddf3b2">
              Jag kan i alla fall konstatera att det är med glädje vi får en
              bättre tvångsmedelslagstiftning från och med i dag. 1952 års lagstiftning
              har gällt väldigt länge, och inte mycket har gjorts. Därför är
              det positivt att regeringen tar ett samlat grepp om det här och
              aviserar att man från och med 2012 ska ha en helhetsbild.
            </seg>
            <seg n="c7bcb10d">
              En tvångsmedelslagstiftning är inget speciellt angenämt för en
              stat att ha. Vad en rättsstat ska göra är att skydda den personliga
              integriteten i mångt och mycket. Den personliga integriteten är
              väldigt viktig i dag. Vi som medborgare ska få uttrycka och röra
              oss fritt, skriva vad vi vill och tänka vad vi vill. Därför är
              skyddet för den personliga integriteten väldigt viktigt. Den är
              grundlagsskyddad i Sverige via vår regeringsform. Den är skyddad
              via Europakonventionen. Det pågår flera utredningar, till exempel
              Integritetsskyddsutredningen. Hela tiden måste vi se till att
              vi håller integritetens fana högt och stärker den.
            </seg>
            <seg n="99225970">
              Men tyvärr behövs det en tvångsmedelslagstiftning. Den kommer
              vi inte ifrån. Världen är inte den ideala värld som vi ibland
              hoppas att den ska vara. Men i den här situationen, när vi har
              en tvångsmedelslagstiftning, har det skett en hel del saker för
              att förstärka den personliga integriteten. Vi har fått offentliga
              ombud. Vi har fått bra rapportering från regeringen. Vi vet hur
              överskottsinformationen ska användas. De utsatta kan få information
              i efterhand. Vi har också infört en säkerhets- och integritetsskyddsnämnd.
            </seg>
            <seg n="d637f36a">
              När det sker ett brott där det behövs tvångsmedel måste det alltid
              prövas av en kvalificerad åklagare. Det är bra att man har kvalificerade
              åklagare som kan göra prövningen på ett enhetligt sätt. Det ska
              behovsprövas och ändamålsprövas, och det ska vara proportionellt.
              En anmälan måste alltid göras till rätten, som i sin tur kan pröva
              detta. Anmälan går vidare till Säkerhets- och integritetsskyddsnämnden.
            </seg>
            <seg n="5782fcba">
              Som jag nämnde tidigare har vi också en annan tvångsmedelslagstiftning,
              en preventiv, som utreds fram till 2010. Regeringen har för avsikt
              att från och med år 2012 ha en samlad bild, något som några av
              remissinstanserna har tagit upp.
            </seg>
            <seg n="47e4bdce">
              När ska vi då använda oss av tvångsmedelslagstiftning? Det rör
              sig om mycket speciella fall, där det för det första ska finnas
              en misstänkt. Det måste ha skett ett brott. Det är väldigt viktigt
              att påtala detta. Det är inte någon form av FRA-lagstiftning,
              någon utvidgning av den eller något liknande.
            </seg>
            <seg n="f38189c5">
              Samtidigt vill jag påpeka att det finns en preventiv tvångsmedelslagstiftning.
              Den kan användas i mycket speciella fall, när vi har att göra
              med brott som kan leda till fängelse i över fyra år. Det är en
              mycket speciell lagstiftning. De här två lagstiftningarna kompletterar
              varandra och gör att vi får en effektiv och väl fungerande säkerhetstjänst.
            </seg>
            <seg n="0cfc0b5a">
              Brotten ska vara samhällsfarliga och framför allt svårutredda.
              Det är ofta de här terroristbrotten. Det handlar om mordbrand,
              sabotage, utländskt spioneri mot företag, penningtvätt och så
              vidare.
            </seg>
            <seg n="b8450163">
              För att svara på Mehmet Kaplans fråga och göra en liten parentes:
              Upplever man att man möjligtvis skulle kunna bli utsatt för tvångsmedel
              kan man alltid gå och prata med polisen. Det är inget som hindrar
              det. Man kan säga: Jag ska skicka pengar till Somalia kan ni hjälpa
              mig? De kan säkert vägleda en, så att man slipper bli misstänkt.
            </seg>
            <seg n="89c6ee67">
              Jag tror att det är väldigt viktigt att vi får en klar och tydlig
              debatt om vad det är man vill åstadkomma med detta. Det är lätt
              att anspela på den okunnighet om rättssystemets detaljer som finns
              i samhället, speciellt i efterdyningarna av FRA-lagstiftningen.
            </seg>
            <seg n="811a7283">
              Låt mig alltså återigen förtydliga detta: Det måste röra sig
              om ett brott som har begåtts, ett speciellt brott som är samhällsfarligt
              och som hotar vitala intressen för rikets säkerhet.
            </seg>
            <seg n="04617817">
              Herr talman! Vi ska i dag fatta ett välavvägt beslut om denna
              lagstiftning. Med dessa ord yrkar jag bifall till förslaget i
              betänkandet och avslag på samtliga reservationer.
            </seg>
          </u>
          <note n="04f2da20">
            I detta anförande instämde Anders Hansson (m).
          </note>
          <note type="speaker" n="f0ece2d4">
            Anf. 107 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-628b28ac56d06b5a-2" n="b0e50a30">
            <seg n="703a5280">
              Herr talman! Jag skulle vilja fråga Otto von Arnold två saker.
              Otto von Arnold är jurist själv, och som sådan kan han hamna i
              den sitsen att han ska företräda någon som misstänks och anklagas
              för den typ av brott som vi har pratat om här i dag.
            </seg>
            <seg n="b952d450">
              Ponera att Otto von Arnold företräder en person som anklagas
              för hjälp till finansiering av terroristverksamhet. Han kommer
              dock aldrig att få reda på de exakta bevisen. Han kommer att beläggas
              med yppandeförbud och olika typer av inskränkningar av det normala
              förfaringssättet som inte gäller vid andra typer av brottslighet.
              Otto von Arnold vet också under hela den tid som detta pågår att
              det finns en massa misstankar som inte har någon grund förutom
              att Säpo har fått information någonstans ifrån och att man har
              kopplat ihop två personer på rätt svaga grunder.
            </seg>
            <seg n="6e584ed3">
              Detta exempel är inte taget ur luften. Det pågår i dag. Tidigare
              tog en av företrädarna för regeringspartierna upp att vi från
              Miljöpartiet pratade om dåtid och att detta skedde på 50- och
              60-talet. Men jag pratar om nutid. Jag pratar om 2000-talet. Jag
              pratar om post-11 september 2001. Det finns faktiskt människor
              i dag som utsätts för detta, och vi från Miljöpartiets sida vill
              verkligen lyfta upp problematiken så att den diskuteras i alla
              partier och även här i kammaren.
            </seg>
            <seg n="c09ed1e0">
              Det finns människor som godtyckligt utsätts för den här typen
              av anklagelser. Sedan släpper vi dem. Vi är naturligtvis glada
              att Säpo har den koll de har och ska ha och att de ställer de
              människor till svars som faktiskt gör sig skyldiga till den här
              typen av brottslighet. Men under tiden kommer många människor
              att utsättas för detta.
            </seg>
            <seg n="f157d3d9">
              Jag frågar alltså Otto von Arnold som jurist: Hur förfar du när
              du hamnar i den sitsen?
            </seg>
          </u>
          <note type="speaker" n="c2412c8b">
            Anf. 108 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-3adae3869e6e5dc9-1" n="ead0d1f5">
            <seg n="e2252f89">
              Herr talman! Tack för vänligheten och tipset, men jag har nog
              inte för avsikt att gå in som försvarare i sådana fall ehuru min
              juridiska kompetens icke ligger på det området.
            </seg>
            <seg n="c8f880ab">
              Åklagarna har här en väldigt viktig funktion. De måste kunna
              samarbeta med Säpo. Att pröva dessa bitar är knuten i hela lagstiftningen.
              Mehmet Kaplan talar om 2000-talet. Det har nu gått åtta år in
              på 2000-talet, och det har trots allt hänt mycket på den tiden.
              Vi ska inte glömma bort att den här regeringen värnar väldigt
              mycket om integriteten.
            </seg>
            <seg n="b3a066d1">
              När det gäller de somaliska penningtransaktionerna har Säkerhetspolisen
              en uppgift. Problemet är att den är hemlig. Det är något som också
              är en avvägning gällande rikets säkerhet som man inte bara kan
              yppa hur som helst, och det är givetvis en nackdel vi får leva
              med, eftersom det ändå kan anses vara det bättre alternativet.
            </seg>
            <seg n="a9423910">
              Problematiken är känd. Det ska man inte bortse från, men det
              förtar inte nödvändigheten av att ha denna lagstiftning.
            </seg>
          </u>
          <note type="speaker" n="d5dc7530">
            Anf. 109 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-628b28ac56d06b5a-3" n="b0e50a30">
            <seg n="eaf6ff2d">
              Herr talman! Jag vill avslutningsvis fråga vad Otto von Arnold
              och Kristdemokraterna gör för att hantera denna problematik, som
              mycket riktigt är känd.
            </seg>
            <seg n="2455516c">
              Jag vill också lyfta upp en annan fråga som togs upp från talarstolen.
              Det var ett svar till de människor som vill skicka pengar till
              Somalia. Svaret var att de kunde prata med polisen så kan de hjälpa
              till. Det är bra att Otto von Arnold har möjlighet att svara,
              eftersom han har två minuter kvar.
            </seg>
            <seg n="3b821808">
              Jag har frågat justitieministern och hennes närmaste medarbetare
              på vilket sätt man ska kunna skicka pengar till Somalia. Detta
              är ett problem som vi måste lösa tillsammans. Jag försöker inte
              göra partipolitik av det, utan detta är ett reellt problem som
              finns därute i Rinkeby, Skärholmen, Hammarkullen, Bergsjön och
              Rosengård. Människor vill skicka pengar till Somalia, och det
              är ni som sitter vid makten som har möjlighet att göra något åt
              detta.
            </seg>
            <seg n="d1f35244">
              Om inte justitieministern kan svara måste man ta reda på det.
              Jag tror att Otto von Arnold som jurist har möjlighet att verkligen
              ta reda på hur det här ska kunna gå till så att man inte blir
              avlyssnad bara för att man har gjort en transaktion som eventuellt
              skulle kunna hamna fel eller för att man inte vet på vilket annat
              sätt man skulle kunna göra detta.
            </seg>
            <seg n="bc04b908">
              Jag vet att det i utskottet och kammaren finns ledamöter från
              alliansen som tycker att det här är bekymmersamt, men ingen verkar
              göra så mycket åt det. Man verkar vänta på att någon annan ska
              göra något. Men det är ni som sitter vid makten, och det är ni
              som har möjlighet att påverka så att människor inte behöver känna
              oro för en enkel liten transaktion som innebär att man skickar
              något till släktingar och vänner.
            </seg>
          </u>
          <note type="speaker" n="18892247">
            Anf. 110 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-3adae3869e6e5dc9-2" n="ead0d1f5">
            <seg n="67c6683c">
              Herr talman! När det gäller integriteten är det hela tiden, som
              jag sade, viktigt att värna om den. Givetvis kan det i vissa fall
              uppstå problem. Mehmet Kaplan pekar på det som gäller somalierna,
              och då kan man fråga sig: Vad beror detta på? Om ingen kan skicka
              pengar över huvud taget är det snarare en fråga för finansutskottet.
              Är det ett problem med bankerna så att de inte kan ta emot eller
              skicka? Finns det inga kurirer som tar emot? Det kan ligga på
              den bogen.
            </seg>
            <seg n="84056486">
              Men jag antar att det inte är det Mehmet Kaplan menar, och då
              förstår jag inte riktigt frågan. Har man rent mjöl i påsen ska
              det egentligen inte vara några problem. Jag kan inte förstå det.
              Menar Mehmet Kaplan kanske att det hos polisen finns någon form
              av diskriminering mot våra somaliska invandrare? Har vi ett välfungerande
              banksystem och ett välfungerande rättssystem ska det här fungera.
            </seg>
          </u>
          <note n="0298e6fe">
            Överläggningen var härmed avslutad.
          </note>
          <note n="43b96639">
            15 § Förmynderskapsrättsliga frågor
          </note>
          <note n="a0af88c8">
            Föredrogs
          </note>
          <note type="speaker" n="c11166af">
            Anf. 111 LISELOTTE OLSSON (v):
          </note>
          <u who="liselotte_olsson_2a1f72" xml:id="i-413c3b7aa7b8043d-0" n="a8dfd32f" next="i-1f16d1422e4b521e-0">
            <seg n="42086366">
              Herr talman! Regeringen beslutade 2002 att utvärdera 1995 års
              förmyndarskapsreform. Den utredning som blev resultatet av den
              särskilde utredarens uppdrag har redan legat till grund för vissa
              lagförändringar.
            </seg>
            <seg n="9e4c58eb">
              I det nu aktuella betänkande som vi ska diskutera i dag behandlas
              utredningens förslag som handlar om förmyndarförvaltning och frågor
              i nära anknytning till det.
            </seg>
            <seg n="921771ea">
              Utredaren menar att 1995 års reform av föräldrabalkens regler
              om förmyndarskap i stort sett utfallit väl. I vissa avseenden
              bör dock skyddet för barns egendom stärkas. Jag tycker ändå att
              den proposition som ligger till grund för vårt betänkande i dag
              visar på lyhördhet inför utredarens förslag. Många av de förändringar
              och förslag som finns i betänkandet stöder Vänsterpartiet och
              säger ja till i dag. Men alldeles riktigt nöjda är vi förstås
              inte.
            </seg>
            <seg n="c28ec39d">
              Utredningen föreslog nämligen att det ska införas en bestämmelse
              som säger att en kommun ska vara skyldig att solidariskt med en
              förordnad förmyndare, god man eller förvaltare ersätta den enskilda
              för sakskada eller ren förmögenhetsskada. Det förslaget har även
              tillstyrkts av flera remissinstanser.
            </seg>
            <seg n="259072c2">
              I de flesta fall är den som blivit lidande hänvisad till att
              söka ersättning av företrädaren. Även om den skadelidande tilldömts
              ett skadestånd är det inte ovanligt att företrädaren saknar tillgångar.
              Det betyder i praktiken att det är omöjligt för huvudmannen att
              få någon ersättning över huvud taget. Därför har frågan om det
              finns någon möjlighet för den drabbade att få ersättning av någon
              annan än företrädaren kommit upp. Vi menar att den möjligheten
              bör utredas. Finns det en anledning att stärka skyddet för den
              som drabbas av ekonomisk skada till följd av företrädarens förfarande?
            </seg>
            <seg n="1f3e6591">
              Jag och utredaren menar att det behövs förändrade och förbättrade
              regler för detta. Det finns bevisligen flera fall där ställföreträdare
              förskingrat huvudmannens medel och där de drabbade inte fått någon
              ersättning.
            </seg>
            <seg n="daff81e2">
              För att upprätthålla tilltron till det nuvarande systemet med
              ställföreträdare anser jag att det behövs ett yttersta skyddsnät
              i form av en ersättning som kan gottgöra den enskilde för skador
              som ställföreträdaren vållar henne eller honom. Jag menar att
              den skada som en ställföreträdare kan vålla kan vara så allvarlig
              att den motiverar att vi inför bestämmelser om ett skadeståndsansvar
              för kommunerna.
            </seg>
          </u>
          <note n="4847fd96">
            Jag yrkar därför bifall till Vänsterpartiets reservation i betänkandet.
          </note>
          <note n="f88a05df">
            Anf. 112 INGER RENÉ (m):
          </note>
          <u who="liselotte_olsson_2a1f72" xml:id="i-1f16d1422e4b521e-0" n="a8dfd32f" prev="i-413c3b7aa7b8043d-0">
            <seg n="9122b7b6">
              Herr talman! Förmynderskapsrättsliga frågor heter det betänkande
              som vi nu debatterar. Med mer vardagliga ord handlar det om överförmyndarna
              och deras fögderi. Vi vet alla att verksamheten finns, men omfattningen
              kan förvåna. Den förvånade åtminstone mig. År 2004 fanns i landet
              ca 88 000 personer, huvudmän, som hade ställföreträdare i form
              av en god man, en förvaltare eller förmyndare. De förvaltar huvudmannens
              egendom och sörjer för hans eller hennes person. Det sammanlagda
              värdet på tillgångarna var 17 ½ miljard kronor 2004.
            </seg>
            <seg n="3a372805">
              Antalet personer med ställföreträdare stiger år för år. Det beror
              på att vi har en åldrande befolkning och på ålders- och psykiatrireformerna.
            </seg>
            <seg n="e241aa81">
              I min hemkommun, en medelstor svensk kommun med ungefär 35 000
              invånare, har vi i dag 125 gode män till ungefär 250 huvudmän.
            </seg>
            <seg n="ae6bb7ec">
              Vi har en tendens att ofta tala om det som går fel eller är olagligt,
              men i detta sammanhang tål det också att nämnas att många gode
              män gör ett mycket gott och hängivet arbete. Lagtextens sörja
              för hans eller hennes person tolkas betydligt vidare av de flesta
              än till att enbart göra det som är det ekonomiskt bästa.
            </seg>
            <seg n="06491e76">
              Under åren har JO haft synpunkter på överförmyndarnas verksamhet
              liksom Riksdagens revisorer och på senare år Riksrevisionen som
              våren 2006 kom med en rapport där man bland annat var kritisk
              mot länsstyrelsens granskande roll. År 1995 tog dåvarande regering
              bort kravet på årliga inspektioner. Effekten blev naturligtvis
              alltför gles tillsyn.
            </seg>
            <seg n="d6ce7a05">
              Våren 2007 tillkännagav riksdagen, på initiativ av civilutskottet,
              att åtgärder måste till för att stärka tillsynen. I dagens proposition
              föreslås ytterligare stärkt tillsyn. Det bidrar till att minska
              risker om förmyndare eller gode män missköter sina huvudmäns tillgångar.
            </seg>
            <seg n="6e5b0ab5">
              För att skydda barn från att gå skuldsatta in i vuxenlivet ett
              förhållande som vi har talat om åtskilliga gånger i utskottet
              föreslås samtycke från överförmyndaren för att föräldrar ska få
              ta upp lån som innebär att den omyndige sätts i skuld. Det föreslås
              också att användandet av spärrat konto ska utvecklas. Gränsen
              föreslås bli sänkt till ett prisbasbelopp.
            </seg>
            <seg n="103ff33c">
              Sammanfattningsvis föreslås alltså en ökad tillsyn, samtycke
              från överförmyndare vid skuldsättning av omyndiga, spärrat konto
              för barn också vid ersättning från till exempel Brottsoffermyndigheten.
              Överförmyndaren föreslås också kunna spärra vissa andra konton.
              Dessutom ska länsstyrelsen verka för att utbildningsnivån hos
              överförmyndarna ska vara så tillfredsställande som möjligt.
            </seg>
            <seg n="fdded2bb">
              Vi i utskottet är i stort sett överens när det gäller propositionen.
              Som vi har hört finns det dock en reservation gällande skadeståndsansvaret
              för kommuner i de fall som en ställföreträdare förorsakar sin
              huvudman ekonomisk skada. Utskottets majoritet menar att en grundläggande
              ståndpunkt för ansvarsfördelning är att skyldighet att betala
              skadestånd har den som handlat klandervärt. Det är inte kommunen
              utan ställföreträdaren.
            </seg>
            <seg n="8fae3ac3">
              I utredningen som föregick propositionen säger visserligen utredaren
              att man kan titta på kommunens möjlighet att ersätta felaktig
              hantering. Men remissinstanserna var långt ifrån överens. Många
              tunga remissinstanser gick på samma förslag som vi alltså gör
              i majoriteten när det gäller utredningen.
            </seg>
            <seg n="3508bdbd">
              Jag vill sluta lite grann som jag började. Det är viktigt att
              poängtera att de allra flesta ställföreträdare gör ett mycket
              gott och hängivet arbete.
            </seg>
          </u>
          <note n="1532ad4a">
            Jag yrkar bifall till propositionen och avslag på reservationen.
          </note>
          <note type="speaker" n="abfc1803">
            Anf. 113 LENNART PETTERSSON (c):
          </note>
          <u who="lennart_pettersson_9f009e" xml:id="i-f1f11826c271e867-0" n="5111b2e6">
            <seg n="6202f8a3">
              Herr talman! Bakgrunden till den proposition som regeringen har
              lagt fram om förmyndarskapsrättsliga frågor är dels ett utredningsuppdrag
              från 2002 om en översyn av stödformer för äldre och andra behövanden,
              dels en rapport från Riksrevisionen 2005 med kritik mot länsstyrelserna
              och deras kontroll av verksamheten.
            </seg>
            <seg n="b0be82c6">
              Det är en viktig proposition som vi nu har på vårt bord. Varför
              vill jag då poängtera detta eftersom i princip alla propositioner
              är viktiga? Jo, det är en fråga som berör de allra svagaste grupperna
              i samhället, nämligen de som av olika anledningar inte själva
              kan hantera sin ekonomi och sin vardag. Därav följer att de är
              helt beroende av andra människor i form av gode män, förmyndare
              eller förvaltare. Detta kräver i sin tur mycket tydliga regelverk
              för att undvika felaktig och ibland till och med bedräglig behandling.
            </seg>
            <seg n="5ace77fd">
              Nu berör inte detta enbart utomstående ställföreträdare, utan
              det är i högsta grad aktuellt även inom familjerna. Det är inte
              ovanligt att föräldrar har ett intresse av att ta upp lån i barnens
              namn eller att disponera deras pengar för egna ändamål. När det
              gäller det senare kan det röra sig om arv, brottsskadeersättningar
              eller skadestånd av olika slag. Beloppsgränsen för vad som ska
              spärras och som kräver överförmyndarens godkännande sänks nu från
              två till ett basbelopp, vilket i dag motsvarar 41 000 kronor.
            </seg>
            <seg n="1cbbfec4">
              Länsstyrelsen är ansvarig för tillsynen av överförmyndare. Detta
              har inte fungerat tillfredsställande överallt. Huvudregeln blir
              nu en årlig tillsyn. Därutöver kan även särskilda inspektioner
              äga rum. Eventuella anmärkningar ska dokumenteras skriftligt.
            </seg>
            <seg n="ed0b8b30">
              Herr talman! Jag vill också kommentera några av de motioner som
              finns uppe för behandling i dag. I en motion uttrycks att alla
              pengar, oberoende av beloppsstorlek, i form av försäkringar, skadestånd
              med mera ska sättas in på ett spärrat konto. Det är självklart
              oerhört frustrerande för den enskilde kontohavaren om föräldrarna,
              vilket det ofta är, inte har förstånd att avstå från att använda
              barnens pengar. Även om syftet med motionsförslaget är gott förefaller
              dock det administrativa arbetet överstiga nyttan av att ta bort
              den nedre beloppsgränsen som nu blir ett basbelopp.
            </seg>
            <seg n="db9e7cf4">
              I en annan motion föreslås att kommunen ska vara skadeståndsansvarig
              i de fall ställföreträdare förskingrar. Noteras bör att denne
              alltid är skyldig att ersätta skada som vederbörande orsakar den
              enskilde. Med rätt tillsyn av överförmyndaren ska riskerna kunna
              minimeras. Om det däremot kan åberopas försummelse från överförmyndarens
              sida är kommunen redan i dag ansvarig. Lägger vi då till det ökade
              tillsynskravet på länsstyrelserna bör det sammantaget bli en avsevärt
              minskad risk för oegentligheter.
            </seg>
            <seg n="75b281c4">
              Det finns därför inga skäl för riksdagen att tillgodose önskemålen
              i motionerna. Jag yrkar bifall till utskottets förslag och avslag
              på samtliga motioner.
            </seg>
          </u>
          <note type="speaker" n="6246f38d">
            Anf. 114 JAN ERTSBORN (fp):
          </note>
          <u who="jan_ertsborn_46494c" xml:id="i-c18fe6338c15f653-0" n="634d10f2" next="i-f9c9cfa6149d3301-0"/>
          <note n="054c65fb">
            Herr talman! Låt mig inleda med att yrka bifall till utskottets
            förslag i betänkandet och avslag på reservationen.
          </note>
          <u who="jan_ertsborn_46494c" xml:id="i-f9c9cfa6149d3301-0" n="634d10f2" prev="i-c18fe6338c15f653-0">
            <seg n="cd442884">
              Även om vi i utskottet är överens i frågorna om barns skulder
              vill jag ändå uppehålla mig lite grann vid detta. Jag vill uttrycka
              en mycket stor glädje över att vi har kommit så här långt på vägen
              att hindra föräldrar från att skuldsätta sina barn.
            </seg>
            <seg n="3a6fa6b4">
              Detta är frågor som för min del kom upp strax efter att jag hade
              kommit in i riksdagen på hösten 2002, så det har varit en rätt
              lång väg fram. Barnombudsmannen, Konsumentombudsmannen och Kronofogdemyndigheten
              har varit pådrivande.
            </seg>
            <seg n="888bd4a1">
              Vid en offentlig utfrågning som vi arrangerade i lagutskottet
              2004 framkom mycket tydligt fem olika önskemål om åtgärder för
              att komma till rätta med problemen kring skuldsatta barn.
            </seg>
            <seg n="cbb94c3c">
              Man ville införa en anmälningsskyldighet för Kronofogdemyndigheten
              när barn blev registrerade för skulder samt att bilregistret skulle
              anmäla till överförmyndaren när bilar registrerades på omyndiga.
              Detta lagstiftade vi om under hösten 2004.
            </seg>
            <seg n="74955e46">
              Den andra punkten var de skulder som följer med att man är registrerad
              som ägare till fordon. Det problemet löstes våren 2006 genom att
              man helt enkelt förbjöd möjligheten att registrera fordon på omyndiga
              barn.
            </seg>
            <seg n="9158852a">
              Den tredje frågan som kom upp var frågan om barns skatteskulder.
              Den frågan är ännu inte löst, men den finns med i en statlig utredning.
              Vi hoppas att vi ska få några lämpliga lösningar om att man ska
              kunna göra preliminärskatteavdrag på reavinster, vilket är vad
              det är frågan om.
            </seg>
            <seg n="7895f77f">
              Den fjärde frågan handlade om lite olika skulder som nu är aktuella.
              Det gäller skolfoton, telefonabonnemang, Kalle Anka-prenumerationer,
              vårdavgifter och så vidare som av olika skäl debiteras på barn.
              Här kommer den lagändring som görs att sätta stopp. Det kommer
              i fortsättningen att krävas att överförmyndaren lämnar sitt samtycke,
              och jag är helt övertygad om att överförmyndaren inte kommer att
              lämna samtycke till den typen av skulder.
            </seg>
            <seg n="06e30cce">
              Jag ska återkomma till frågan om vårdavgifter om en liten stund.
              Jag vill bara nämna den femte frågan som återstår. Det är frågan
              om böter och skadestånd som debiteras på barn och som finns i
              Kronofogdemyndighetens register. Den frågan är, såvitt jag förstår,
              helt olöst.
            </seg>
            <seg n="a4662b07">
              Av fem frågor är alltså tre helt lösta och en fjärde på väg att
              lösas.
            </seg>
            <seg n="322ec825">
              Låt mig uppehålla mig en kort stund vid skolfoton. Det är min
              bestämda uppfattning att här hade vi haft en möjlighet att få
              till stånd en bättre tingens ordning tidigare om de drabbade ungdomarna
              hade känt till att man kunde göra invändningar mot de krav som
              kommer från inkassobyråerna. Det har man tyvärr inte gjort i någon
              större utsträckning, och inkassobyråerna envisas med att driva
              de här kraven. Som många i civilutskottet känner till finns det
              hos bara en inkassobyrå inte mindre än 16 000 barn som är registrerade
              för obetalda skolfoton där inkassobyrån bara väntar på att barnen
              ska bli myndiga. När barnen har uppnått 18 års ålder kommer man
              att driva de här kraven. Det är naturligtvis alldeles otillbörligt.
              Inkassobranschen borde ta ett moraliskt ansvar och skriva av de
              här fordringarna omedelbart. Men i dag kan vi glädjas åt att det
              inte kommer några nya, för med den nya lagstiftningen kommer det
              att bli stopp för detta.
            </seg>
            <seg n="aae898fe">
              Det har sagts att den här lagstiftningen inte skulle omfatta
              vårdavgifter därför att de inte bygger på avtal. På den punkten
              har jag som jurist en annan uppfattning än vad som har kommit
              fram i debatten. Jag hävdar bestämt att när det gäller kostnaden
              för ett läkarbesök är det den som beställer läkarbesöket, det
              vill säga som regel föräldrarna, som är betalningsansvarig för
              det här läkarbesöket. Det gäller inte minst om man inte kommer
              till den bokade tiden och därför får betala för det. Jag har diskuterat
              detta med en professor i civilrätt som delar min uppfattning att
              det inte är rimligt och att det inte är rätt rättstillämpning.
              Den här frågan bör också kunna lösas genom den nya lagstiftningen.
            </seg>
            <seg n="38dcef39">
              Vi kan göra en enkel jämförelse med förskoleverksamheten. Där
              har Högsta domstolen i ett avgörande klart sagt att det är föräldrarna
              som har betalningsansvaret, men det är barnet som går i förskolan.
              Likheten med ett läkarbesök är ganska slående. Dessutom kan man
              fundera över vad problemet egentligen är. Det stora problemet
              är nog att vi har en grupp föräldrar som inte själva har möjlighet
              att betala. Jag tror den största gruppen är den grupp som redan
              är registrerade för skulder hos Kronofogdemyndigheten.
            </seg>
            <seg n="5c5e7444">
              Jag är väldigt glad och nöjd över att vi har kommit så här långt.
              Jag tycker att vi nu kan se fram emot att få se avtal beträffande
              skolfoton och Kalle Anka-prenumerationer tecknade med föräldrarna
              och inte med någon annan och inte med några konstiga blanketter,
              vilket har förekommit i den branschen.
            </seg>
            <seg n="8dca5766">
              Låt mig avslutningsvis, även om jag vet att jag har överskridit
              talartiden lite, betona att jag också hoppas att den här propositionen,
              när den går igenom, ska ge kommunerna incitament att gå över till
              överförmyndarnämnder i så stor utsträckning som möjligt. Jag tror
              att det stärker den kommunala verksamheten.
            </seg>
            <seg n="b37f384a">
              När det gäller reservationen från Vänsterpartiet vill jag säga
              att ett ansvar för kommunerna i det här sammanhanget innebär att
              man bryter gällande skadeståndsprinciper och ålägger kommunerna
              ett strikt ansvar, och vi känner verkligen inte att man ska ha
              något utrymme för detta. Det är lätt att förstå att det finns
              en skadelidande som i några enstaka fall inte kan betala de skadestånd
              som det blir fråga om efter en förskingring till exempel.
            </seg>
            <seg n="54d47683">
              Om jag ska se något värde i Vänsterpartiets inställning skulle
              jag hellre välja att försöka utöka den statliga brottsskadeersättningen
              till att täcka även ett sådant här fall. Det finns ingenting som
              talar för att det just är kommunerna som ska ha det här ansvaret
              om inte överförmyndaren eller överförmyndarnämnden har gjort sig
              skyldig till någon försumlighet i sin utövning.
            </seg>
            <seg n="39eb0494">
              Jag tycker faktiskt att Vänsterpartiet har en liten poäng här,
              men jag tycker att man skulle välja att gå via brottsskadeersättningen
              i stället.
            </seg>
          </u>
          <note type="speaker" n="36bd7b1c">
            Anf. 115 DAN KIHLSTRÖM (kd):
          </note>
          <u who="dan_kihlstrom_3dee82" xml:id="i-a5f692f731b64404-0" n="0435996c">
            <seg n="30a28635">
              Fru talman! Jag håller verkligen med om att detta är en viktig
              fråga, som flera har sagt tidigare. Den handlar om barns trygghet
              och rättigheter. Att barn får en trygg och bra uppväxt är kanske
              vår viktigaste uppgift som vuxna och som politiker i den här kammaren.
              Vi kristdemokrater poängterar ofta barns rättigheter och vikten
              av att ha barnperspektivet med i alla frågor som kan beröra barn.
            </seg>
            <seg n="1ed27b82">
              Föräldrar gör för det mesta ett fantastiskt arbete med att ta
              hand om och uppfostra sina barn. De flesta har alltid barnens
              bästa för ögonen och skulle aldrig låta sina egna rättigheter
              gå före barnens rättigheter.
            </seg>
            <seg n="22504fc4">
              Man är barn tills man fyller 18 år, och fram till dess är man
              omyndig och har inte rätt att själv råda över sin egendom eller
              åta sig förbindelser utöver vissa undantag som är stadgade i lag.
            </seg>
            <seg n="ae35d749">
              Rätten att förvalta ett barns tillgångar har förmyndarna, som
              oftast är föräldrarna. Förmyndarna ska fullgöra sina skyldigheter
              med omsorg och alltid med barnens bästa i främsta rummet.
            </seg>
            <seg n="67cb147f">
              I det fall förmyndarna skulle brista i sitt uppdrag att förvalta
              ett barns tillgångar på ett godkänt sätt finns överförmyndare
              i varje kommun. De har till uppgift att just utöva tillsyn över
              förmyndarnas förvaltning.
            </seg>
            <seg n="250495d4">
              Dagens riksdagsbeslut innebär att vi nu skärper lagstiftningen
              på vissa områden. Det är ett krav från samhället att lagstiftningen
              ska skydda barn från att utnyttjas ekonomiskt och därmed riskera
              att gå in i vuxenlivet med skulder som de inte själva har försatt
              sig i. I och med det föreliggande betänkandet kommer skyddet för
              barns egendom att skärpas, och det är bra.
            </seg>
            <seg n="cd539d06">
              En viktig förändring som föreslås i propositionen är att föräldrar
              endast med överförmyndarens samtycke ska få företa rättshandlingar
              som innebär att ett barn skuldsätts. Ett barn självt är omyndigt
              och kan inte åta sig förbindelser, det vill säga kan inte självt
              ingå avtal som innebär skuldsättning utan förmyndarens samtycke.
              Därmed är det naturligt att inte heller en förmyndare ska kunna
              försätta sitt barn i skuld utan vidare kontroll. Förslaget om
              krav på överförmyndarens samtycke är därför bra och logiskt.
            </seg>
            <seg n="50635a42">
              Föräldrar har vanligtvis stor rätt att disponera över sitt barns
              tillgångar. För det mesta rör det sig inte om så stora belopp,
              och riskerna för missbruk från föräldrarnas sida är därför små.
              Denna risk ökar dock i samband med ett större tillskott till barnets
              tillgångar, till exempel genom gåvor, testamente, skadestånd eller
              liknande. Ett sätt att skydda barnets egendom vid sådana tillfällen
              är att utbetalaren sätter in pengarna på ett spärrat konto. Vill
              föräldrarna därefter komma åt pengarna måste kontakt tas med överförmyndaren.
              Där måste föräldrarna redovisa varför de vill komma åt medlen.
              På så vis kan risken minskas att pengarna slösas bort. Denna regel
              gäller i dag endast för dödsbon. Att riksdagen nu väljer att vidga
              användningsområdet är jättebra.
            </seg>
            <seg n="e1df3e10">
              Några har varit inne på tillsynen, och jag tycker att det är
              oerhört viktigt. En väl fungerande tillsyn från överförmyndarna
              bidrar till att minska risken för att förmyndare och andra ställföreträdare
              missköter sina huvudmäns tillgångar. Vetskapen om att kunna bli
              granskad av kommunens överförmyndare tror jag har en bromsande
              verkan i sig. Föräldrar med tvivelaktiga avsikter får sig en tankeställare.
            </seg>
            <seg n="bfbaa442">
              Att barn inte ska behöva stå för sina föräldrars skulder borde
              vara självklart. Samhället måste gå in där föräldraansvaret sviktar
              och skydda våra barn. Nu tar vi ett viktigt steg för att hävda
              barnets rätt mot föräldrar som har svikit sin roll eller av annan
              orsak gör fel saker på det här området.
            </seg>
            <seg n="669313ea">
              Det är av största vikt att vi värnar och skyddar samhällets svagaste.
              Detta förslag är en del i detta samhällets skydd. Barnen har rätt
              till en god start i livet. Att gå in i vuxenlivet utan skulder
              är en viktig förutsättning för att man inte ska hamna på efterkälken
              redan som ung vuxen.
            </seg>
            <seg n="00d6c78b">
              Därför stöder jag och yrkar bifall till utskottets förslag.
            </seg>
          </u>
          <note n="0298e6fe">
            Överläggningen var härmed avslutad.
          </note>
          <note n="d0324369">
            16 § Miljöskyddet i Sveriges ekonomiska zon
          </note>
          <note n="a0af88c8">
            Föredrogs
          </note>
          <note type="speaker" n="5e6722a5">
            Anf. 116 JAN-OLOF LARSSON (s):
          </note>
          <u who="jan-olof_larsson_644820" xml:id="i-2566ec330794ea49-0" n="cc7e2c42">
            <seg n="55dc5027">
              Fru talman! Vi ska i dag diskutera hur den svenska miljöbalken
              kan tillämpas i vår ekonomiska zon. Jag hoppas att det blir en
              bra debatt skyddet av djur och växter inom Natura 2000-områdena
              kräver det.
            </seg>
            <seg n="0a50b264">
              Natura 2000 är ett ytterst vällovligt nätverk av skyddsvärda
              områden inom hela Europa. Tanken är att djur och växter ska fredas
              från utrotning och att deras livsmiljöer inte ska förstöras. I
              Sverige finns numera 4 000 Natura 2000-områden, och de omfattar
              ca 15 procent av hela landets yta. Dessa områden kan nyttjas och
              brukas så länge livsmiljön i områdena kan garanteras en gynnsam
              bevarandestatus.
            </seg>
            <seg n="6a07b584">
              Regeringen vill nu, i sin proposition Miljöskyddet i Sveriges
              ekonomiska zon , att miljöbalken också ska skydda de djur, fåglar
              och växter som finns i de delar av Sverige som inte omfattar vårt
              territorium men väl vår ekonomiska zon.
            </seg>
            <seg n="b506da76">
              Det är bra att vår miljölagstiftning äntligen sträcker sig ända
              ut till den ekonomiska zonen. De särskilda skydds- och bevarandeområden
              som finns där ska bevaras och försvaras enligt samma lagstiftning
              som alla andra Natura 2000-områden. Det blir samma regelverk,
              och vi kan äntligen börja ställa miljökrav i vår ekonomiska zon.
            </seg>
            <seg n="cdd108f8">
              Fru talman! Vi socialdemokrater är dock något oroade över hur
              regeringen prioriterar aktiviteterna i den ekonomiska zonen. Vi
              anser att vår viktigaste förpliktelse är att skydda miljön.
            </seg>
            <seg n="517ca911">
              I vår reservation nr 4 i betänkandet betonar vi att miljöskyddet
              bör ha minst samma tyngd i lagen om Sveriges ekonomiska zon som
              enligt havsrättskonventionen. Det innebär att sjöfarten, gasledningar
              och andra aktiviteter inom zonen inte ska väga tyngre än miljöhänsynen.
              Hänsyn till sjöfart bör alltså inte omfattas av miljöbalken. Vi
              vill i stället att regeringen återkommer med förslag om ändring
              av lagen om Sveriges ekonomiska zon för att stärka miljöskyddets
              ställning.
            </seg>
            <seg n="aaf803f0">
              Som jag tidigare sade: Natura 2000-områdena ska endast nyttjas
              och brukas så länge det finns garanti för att livsmiljön i området
              har en gynnsam bevarandestatus. Här vill jag passa på att nämna
              två områden där vi borde anstränga oss lite extra för att garantera
              djurs och växters livsmiljö. Det handlar om Hoburgsbanken och
              Norra Midsjöbanken mitt i Östersjön.
            </seg>
            <seg n="7d4c82b5">
              Tack vare den tidigare socialdemokratiska regeringen är Östersjön
              i dag klassad som ett särskilt känsligt havsområde, PSSA. PSSA-klassningen
              har ställt hårdare krav på fartygstrafiken. Den djupgående sjötrafiken
              är numera rekommenderad att undvika dessa två speciella områden.
            </seg>
            <seg n="cf4d4100">
              Men det räcker inte, enligt min mening. 10 000 sjöfåglar dör
              varje år runt Hoburgsbanken och Norra Midsjöbanken på grund av
              skador från oljespill och medvetna oljeutsläpp. Jag vill att trafiksepareringen
              ska läggas helt utanför områdena. Vår svenska regering skulle
              kunna ställa tuffa miljökrav på sjötransporterna i Östersjön.
              PSSA-klassningen är ett redskap. Använd det!
            </seg>
            <seg n="0320c12c">
              Fru talman! I regeringens proposition ingår också en förberedelse
              för den rysk-tyska fossilgasledningen genom Östersjön. Det är
              inte alls bra. Vi socialdemokrater tog på ett tidigt stadium ställning
              mot den 120 mil långa ledningen. Orsakerna är flera.
            </seg>
            <seg n="d4f0ce59">
              Prioritet nummer ett var och är havsmiljön. Östersjön är som
              sagt ett mycket känsligt innanhav. Det har till och med FN:s sjöfartsorgan
              IMO insett genom sin klassning. Riskerna för fosforurlakning ökar
              vid stora projekt på havets botten. Med urlakningen följer algblomning
              och bottendöd. Dessutom finns dumpade minor från andra världskriget
              och kemiska stridsmedel som ytterligare hotar att rubba balansen.
            </seg>
            <seg n="322b9762">
              Den socialdemokratiska regeringen förklarade klart och tydligt
              att projektet inte låg i Sveriges intresse: Sverige har ingen
              fördel av det men många nackdelar och flera av dessa innebär en
              betydande negativ påverkan för Sveriges del. Risken för Östersjöns
              miljö, försvars- och säkerhetsskäl, påverkan på fisket och förlust
              av handlingsfrihet i den ekonomiska zonen är de främsta skälen
              mot projektet. Det finns troligen alternativ till projektet som
              är miljömässigt, ekonomiskt och tekniskt bättre.
            </seg>
            <seg n="f7403bb1">
              De miljömässiga invändningarna är starka. Vi socialdemokrater
              anser att en fullständig miljöprövning måste göras. Bolaget Nord
              Stream måste öppet redovisa alternativa sträckningar både på land
              och i Östersjön. Regeringen måste ta fram en plan för Sveriges
              eget utnyttjande av zonen.
            </seg>
            <seg n="ca8ceaa2">
              Fru talman! Vid den här tiden förra året blev det tydligt att
              den moderatledda regeringen hade övergett Sveriges tidigare linje
              i gasledningsfrågan. Miljöministern vek ned sig för gasindustrin
              och kommenterade enbart sträckningen, samtidigt som statsminister
              Fredrik Reinfeldt försökte avfärda det hela som en tillståndsfråga
              där regeringen i princip inte har något att säga till om. Att
              söka parlamentariskt stöd i riksdagen fanns inte på dagordningen.
              Oppositionen försökte då, med stöd av 3 kap. 7 § i riksdagsordningen,
              begära att regeringen skulle återkomma till riksdagen med en redogörelse
              i frågan. Vår begäran avslogs av majoriteten.
            </seg>
            <seg n="7c040774">
              Men vi ger oss inte. Vi anser fortfarande att arbetet med att
              skydda Östersjöns känsliga havsmiljö kräver en solid förankring
              i riksdagen. Regeringens beslut att utfärda föreskrifter i anslutning
              till den föreslagna lagstiftningen måste underställas riksdagen
              för prövning. Därtill behöver regeringen det stöd som en riksdagsmajoritet
              kan ge inför detta svåra miljöbeslut.
            </seg>
            <seg n="f3bb9cda">
              Med detta vill jag yrka bifall till reservationerna 3, 4 och
              5.
            </seg>
          </u>
          <note type="speaker" n="f1eb56fd">
            Anf. 117 JACOB JOHNSON (v):
          </note>
          <u who="jacob_johnson_6c8957" xml:id="i-f356c5933a011635-0" n="b36b4366" next="i-30acc76ace18cc1d-0"/>
          <note n="b9628755">
            Fru talman! Betänkandet behandlar ändringar av miljöbalken och
            lagen om Sveriges ekonomiska zon bland annat avseende skydds-
            och bevarandeområden enligt EG-direktiv för Natura 2000-områden.
          </note>
          <u who="jacob_johnson_6c8957" xml:id="i-30acc76ace18cc1d-0" n="b36b4366" prev="i-f356c5933a011635-0">
            <seg n="fbb040e7">
              I gällande lag och även i de förslagna lagtexterna hänvisas till
              Sveriges åtaganden enligt folkrätten närmast FN:s havsrättskonvention.
              Denna konvention innehåller bland annat rätten till fri sjöfart
              inom till exempel den svenska ekonomiska zonen men även rätten
              att lägga ut undervattenskablar och rörledningar.
            </seg>
            <seg n="dacd7d56">
              I förslaget till ändrad lydelse i lagen om Sveriges ekonomiska
              zon sägs att tillämpningen av denna lag inte får medföra någon
              inskränkning av folkrätten, till exempel vad gäller att lägga
              ut undervattenskablar eller rörledningar och att detta även uttryckligen
              ska gälla bestämmelser enligt miljöbalken. I enlighet med reservation
              4 anser jag att den föreslagna lagtexten på ett olyckligt sätt
              prioriterar sjöfart, undervattenskablar och rörledningar, till
              exempel den planerade rysk-tyska gasledningen. Jag menar att Sverige
              måste hävda att miljöskyddet ska få minst samma tyngd som dessa
              näringsintressen. Därför yrkar jag härmed bifall till reservation
              4.
            </seg>
            <seg n="c8fb0995">
              Jag ställer mig i övrigt bakom reservation nr 1 om att pröva
              om inte Naturvårdsverket bör vara prövningsmyndighet för berörda
              Natura 2000-områden i den ekonomiska zonen för att få en total
              nationell överblick. Jag ställer mig också bakom reservation nr
              3 om att föreskrifter i anslutning till denna lagstiftning bör
              underställas riksdagen samt reservation nr 5 om gasledningen i
              Östersjön, bland annat med krav på att en plan över Sveriges utnyttjande
              av den ekonomiska zonen ska upprättas innan vi går vidare med
              prövningen. Men jag avstår för tids vinnande att yrka bifall till
              dessa reservationer.
            </seg>
          </u>
          <note type="speaker" n="5f246db9">
            Anf. 118 TINA EHN (mp):
          </note>
          <u who="tina_ehn_9c2cbf" xml:id="i-a58d4acafb53778e-0" n="f7241859">
            <seg n="2d324a1a">
              Fru talman! Det är utskottets betänkande om miljöskyddet i Sveriges
              ekonomiska zon, MJU3, som vi debatterar här och nu. Jag börjar
              med att ställa mig bakom samtliga de reservationer som Miljöpartiet
              har ställt sig bakom, men jag yrkar bifall endast till reservation
              1.
            </seg>
            <seg n="6b26972c">
              Sveriges ekonomiska zon är inte en del av Sveriges territorium
              utan ett område inom vilket Sverige har vissa rättsliga befogenheter
              att utöva rättskipning och att döma. Det är begränsat till geografiska
              områden eller sakområden. De nämns här som jurisdiktion.
            </seg>
            <seg n="91af41de">
              Bestämmelser i lagen om Sveriges ekonomiska zon är grundade i
              den rätt som havsrättskonventionen ger kuststater. I lagen finns
              bestämmelser om vad som gäller i den ekonomiska zonen och bestämmelser
              som gör vissa andra svenska lagar tillämpliga i zonen. I det förslag
              som vi debatterar i dag klargörs att miljöskyddsregler också ska
              gälla i Sveriges ekonomiska zon, och det är bra. Reglerna rörande
              Natura 2000-områden ska gälla också i denna zon.
            </seg>
            <seg n="193412fa">
              Men liksom Naturvårdsverket, som har tagit upp detta i sitt remissvar,
              tycker vi i Miljöpartiet att tillämpningen av miljöbalken i den
              ekonomiska zonen borde utvidgas till att omfatta även andra former
              av områdesskydd enligt 7 kap. miljöbalken. Speciellt kan man nämna
              naturreservat. Erfarenheter visar att de marina skyddsområdena
              är av stor betydelse för miljön, inte minst för fisk.
            </seg>
            <seg n="35d8b6f2">
              Det är viktigt med vilja och höga ambitioner på miljöområdet
              och inte bara att ha ett förhållningssätt som lägger sig på den
              nivå som EU kräver. Gör man så är det nämligen ett minimalistiskt
              förhållningssätt, där vi i Sverige enbart inför de regler som
              EU kräver av oss.
            </seg>
            <seg n="36e52a25">
              Miljöskyddet i Sveriges ekonomiska zon handlar indirekt också
              om detta att man lägger ledningar på havets botten, kanske för
              gas eller annat. Miljöpartiet anser att skyddet av miljön ska
              vara oomtvistat.
            </seg>
            <seg n="eb5252df">
              10 § lagen om Sveriges ekonomiska zon tar upp folkrättsliga grundsatser.
              Det är förhållandet mellan dessa och Sveriges förpliktelser enligt
              havsrättskonventionen som är otydligt.
            </seg>
            <seg n="4965eff0">
              Fru talman! Vi anser att det är fel att i lagen om Sveriges ekonomiska
              zon generellt prioritera sjöfart, gasledningar och andra förpliktelser
              före förpliktelsen att skydda miljön. Den här prioriteten bör
              inte utvidgas till att omfatta delar av miljöbalken. I stället
              bör miljöskydd få minst samma tyngd i lagen om Sveriges ekonomiska
              zon som enligt havsrättskonventionen.
            </seg>
            <seg n="113cd5f2">
              Vidare har vi i Miljöpartiet i vår motion föreslagit att man
              ska göra en analys av om Naturvårdsverket bör vara prövningsmyndighet
              när de berörda Natura 2000-områdena finns inom den ekonomiska
              zonen. Förslaget i betänkandet om att den länsstyrelse som ligger
              närmast det berörda området ska göra översynen är inte oproblematiskt.
              Som det ser ut verkar det råda gränsdragningsproblem, och flera
              remissinstanser har påpekat detta.
            </seg>
            <seg n="0cf2f1d5">
              Naturvårdsverket har på många sätt en naturlig koppling till
              dessa frågor eftersom man i dag har ett övergripande samordningsansvar
              för nationellt havsmiljöarbete.
            </seg>
            <seg n="0a16f704">
              Miljöskyddet i Sverige och överallt annars är i dag en ständig
              förlorare. Vi har ett allt större tryck från alla håll på att
              nyttja och utnyttja alla de resurser vi har att tillgå. Samtidigt
              ser vi nu att det inte är möjligt att kompromissa bort för mycket
              av det som berör mänsklighetens möjligheter att fortsätta. I ekonomidelen
              i dagens DN påpekas att miljöförstöringen är dyrare än finanskrisen.
              Varje år förlorar jorden 2 0005 000 miljarder dollar på förstörda
              ekosystem.
            </seg>
          </u>
          <note type="speaker" n="1cb819df">
            Anf. 119 SOFIA ARKELSTEN (m):
          </note>
          <u who="sofia_arkelsten_7b9eb6" xml:id="i-5343fc4ac1c18669-0" n="75cfe67d">
            <seg n="9f02bbca">
              Fru talman! I dag ska vi tala om förtydliganden, alltså om hur
              vi gör lagstiftningen tydligare för att skapa skyddsområden för
              djur och natur utanför vårt territorium. Förslaget handlar om
              hur miljöbalken ska tillämpas i Sveriges ekonomiska zon. Jag vill
              börja med att yrka bifall till utskottets förslag i betänkandet.
            </seg>
            <seg n="ebce0fb9">
              Sveriges ekonomiska zon ligger utanför vårt territorium, men
              vi har viss möjlighet att fatta beslut som rör den. Vi har en
              viss jurisdiktion. Det bestäms i det som förkortas Unclos, alltså
              FN:s havsrättskonvention.
            </seg>
            <seg n="2ac04f18">
              Andra stater har också vissa rättigheter i vårt territorialvatten,
              till exempel fri sjöfart. Det betyder att svensk lag i den ekonomiska
              zonen inte gäller per automatik, till skillnad från svenskt territorium.
              Huvudregeln i svensk rätt har varit att för att svensk lag ska
              gälla måste det vara särskilt föreskrivet det ska alltså finnas
              en lag om det och att det inte får strida mot havsrättskonventionen.
              Så har vi gjort förut. Vi har lagt till en lag.
            </seg>
            <seg n="e0fffc16">
              Redan nu gäller delar av miljöbalken, som 4 kap., i den ekonomiska
              zonen. Det förslag vi ska ta ställning till i dag handlar om att
              införa en paragraf i miljöbalken för att bestämmelser som gäller
              våra Natura 2000-områden ska kunna tillämpas i den ekonomiska
              zonen. Det gör att skyddsbestämmelserna blir tillämpliga där också.
            </seg>
            <seg n="39d1e26f">
              Både art- och habitatdirektivet, som utgör grunden för Natura
              2000, kan användas i den ekonomiska zonen. Det har EG-domstolen
              hjälpt oss med att klargöra. Men i dag saknar både lagen om Sveriges
              ekonomiska zon och själva miljöbalken regler som tydligt gör att
              miljöbalkens regler om att skapa Natura 2000-områden blir tillämpliga
              där. Vår lagstiftning har helt enkelt inte hängt med.
            </seg>
            <seg n="2851acef">
              Vi vill kunna skydda områden som ligger utanför vårt territorium
              men som vi ändå bestämmer över. I dag har vi bara en indirekt
              anvisning för att 7 kap. miljöbalken, och då främst 28 § och 29b
              §, ska gälla, och därför klargör vi nu detta.
            </seg>
            <seg n="5ae9e953">
              Förslaget handlar också om vad som ska gälla när någon upprättar
              miljökonsekvensbeskrivning tillsammans med ansökning för verksamhet
              i den ekonomiska zonen. Det handlar om avgränsningar för vilka
              verksamheter som omfattas av tillståndsplikt. Också här är det
              tydligt. En ansökan i vår ekonomiska zon ska behandlas på samma
              sätt som om det skedde inom Sveriges gränser.
            </seg>
            <seg n="39e37652">
              Dessutom behövs det regler för vem som ska göra prövningen. Där
              landar vi i alliansen annorlunda än till exempel Miljöpartiet.
            </seg>
            <seg n="344819c0">
              Vi tycker som regeringen att det är länsstyrelsen i det län som
              helt enkelt ligger närmast som ska fatta de besluten.
            </seg>
            <seg n="8a6da812">
              Fru talman! Nu har jag fantastiskt mycket talartid kvar, två
              minuter. Därför tänkte jag passa på att bemöta Socialdemokraterna.
              Det var ganska intressant att höra deras verklighetsbeskrivning.
            </seg>
            <seg n="b188bb5a">
              Socialdemokraterna har ju sagt ja till den här gasledningen som
              projekt. Alliansen har sagt att vi ska pröva det efter gällande
              lagstiftning. Vi står för rättssäkerheten här.
            </seg>
            <seg n="535ae56e">
              Mona Sahlin sade ja när Mona Sahlin var minister, men det kan
              ju ha ändrat sig, och Socialdemokraterna kan ha bytt linje. Men
              det finns andra socialdemokrater som säger ja nu, till exempel
              Ilmar Reepalu. Det gör han i en ganska rolig debattartikel med
              rubriken Det är dags att trycka på gasen.
            </seg>
            <seg n="800a8376">
              Där säger han att han vill ge gasen en mer framträdande roll
              i energipolitiken, till exempel. Det är väldigt intressant. Det
              här är från tidningen Sydsvenskan, dessutom.
            </seg>
            <seg n="f2737848">
              Avslutningsvis, fru talman, vill jag bara lyfta fram att det
              som vi ska ta ställning till i dag handlar om justeringar i lagtexten.
              Vi borde ha gjort det här tidigare, men det är tydligt att det
              inte har gjorts.
            </seg>
            <seg n="c1e14ae6">
              Jag kan bli förvånad över reservation 4, som faktiskt är helt
              obegriplig. Om det är så att Socialdemokraterna med sina polare
              i de andra partierna faktiskt vill att vi ska bryta våra internationella
              åtaganden och helt enkelt strunta i de avtal som vi är bundna
              av ska man göra så. Men jag tycker att det är helt fel väg att
              gå. I stället tycker jag att vi ska stärka miljöskyddet, för jag
              tror att det är väldigt viktigt med ett miljöskydd i Sveriges
              ekonomiska zon.
            </seg>
          </u>
          <note type="speaker" n="e2d48cda">
            Anf. 120 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-2566ec330794ea49-1" n="cc7e2c42">
            <seg n="f57d3cf6">
              Fru talman! Jag kunde inte låta bli att replikera när det hänvisades
              till socialdemokrater. Vi är många socialdemokrater. Enligt Sifoundersökningar
              och opinionsundersökningar är vi 45 procent av svenska befolkningen.
              En och annan av dem har säkert en annan uppfattning än jag. Det
              är jag helt övertygad om. Ilmar Reepalu sitter inte i riksdagen,
              vad jag vet.
            </seg>
            <seg n="1e3d2a3a">
              Men en annan kollega i alliansen sitter i riksdagen. Det är Carl
              B Hamilton som det står om i Världen idag, som jag har här. Han
              har också en liknande uppfattning som vi har.
            </seg>
            <seg n="9caf77e4">
              När det gäller vad den socialdemokratiska regeringen tyckte om
              det här läste jag förut upp vad vi hade svarat. Så det var helt
              klart.
            </seg>
            <seg n="604b8201">
              Men jag har en annan fråga. Jag och några av dina allianskamrater
              var i Göteborg och tog del av ett stort rederis politik inom sjöfartsnäringen.
              Det gällde bland annat trafiken i Östersjön. Vi fick då reda på
              att det varje år dör 10 000 sjöfåglar på grund av mer eller mindre
              illegala oljeutsläpp.
            </seg>
            <seg n="01c3a6c6">
              Det rör det område som vi nu pratar om. Det rör egentligen också
              våra krav på att vi ska stärka miljöskyddet i det här området,
              som vi också har med i våra reservationer, som ni går emot.
            </seg>
            <seg n="44c5e0c7">
              10 000 sjöfåglar dör varje år på grund av detta. Hade man flyttat
              trafiklederna utanför de här bankarna hade större delen av de
              här fåglarna, beroende på väderleksförhållanden och annat, klarat
              sig. Jag har inte sett någon tendens till att ni vill göra någonting
              åt det här.
            </seg>
            <seg n="53fa1770">
              Ni pratade mycket för tre år sedan, när vi hade en socialdemokratisk
              regering och när vi drev det här med PSSA, om att det skulle vara
              så mycket krav när vi nu införde detta. Men jag har inte sett
              någon tendens till att man vill åtgärda det här. Det kan därför
              vara intressant att höra vad den moderatledda regeringen nu tänker
              vidta för åtgärder för att rädda några tusen av de här sjöfåglarna.
            </seg>
          </u>
          <note type="speaker" n="70e2a3d3">
            Anf. 121 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-5343fc4ac1c18669-1" n="75cfe67d">
            <seg n="a16d6be2">
              Fru talman! Jag är hemskt ledsen, men jag uppfattade inte riktigt
              den första frågan från Jan-Olof Larsson. Men jag uppfattade att
              han inte tyckte att Ilmar Reepalu var representativ för Socialdemokraterna
              i den här debattartikeln.
            </seg>
            <seg n="c6b3355b">
              Sedan är jag väldigt fascinerad, och jag tycker faktiskt, fru
              talman, att Jan-Olof Larsson är modig som vågar luta sig på en
              artikel ur den fantastiska tidningen Världen idag som bland annat
              har haft sådana skop som att hårdrock leder till satanism och
              att homosexualitet kan botas.
            </seg>
            <seg n="219cce06">
              Oljeutsläppen är ett stort problem. Det är egentligen inte det
              som vi ska debattera i dag, utan det kommer antagligen att komma
              när den stora havspropositionen kommer.
            </seg>
            <seg n="b858cfc7">
              Poängen är just att vi stärker miljöskyddet. Ni lät bli. Hur
              många tusen fåglar, Jan-Olof Larsson, dog under era tolv år i
              regeringsställning?
            </seg>
          </u>
          <note type="speaker" n="f80e0fe4">
            Anf. 122 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-1353b6564088cec1-0" n="cc7e2c42" next="i-648c2debb0817f18-0">
            <seg n="46bb4c32">
              Fru talman! Den fråga som Sofia inte lyckades uppfatta var ingen
              fråga. Det var ett påstående. Jag sade att Socialdemokraterna
              i dag är lika stora opinionsmässigt som alliansen tillsammans.
              Det innebär naturligtvis att en och annan kan ha olika uppfattningar.
            </seg>
            <seg n="c05a6769">
              Jag vet inte vilken artikel Sofia Arkelsten refererade till när
              det gällde Ilmar Reepalu och vilken tidning det har stått i. Men
              när det gäller Världen idag, kanske husorganet för ett av regeringspartierna,
              gäller det ju er riksdagsledamot som sitter här och som har den
              här uppfattningen och som är med i Klimatkommissionen, som diskuterar.
              Då borde han rimligtvis stå för det han säger.
            </seg>
            <seg n="08c80805">
              När det sedan gäller om de här kan bota sexuella läggningar tror
              jag att du kan lösa det på närmare håll i regeringssamverkan och
              komma med tydliga besked om det.
            </seg>
            <seg n="c04f334c">
              Förstod du inte vad jag sade?
            </seg>
          </u>
          <note n="664492ca">
            (SOFIA ARKELSTEN (m): Nej, förlåt!)
          </note>
          <u who="jan-olof_larsson_644820" xml:id="i-648c2debb0817f18-0" n="cc7e2c42" prev="i-1353b6564088cec1-0">
            <seg n="5130321b">
              Jo, det har inte med sakfrågan att göra, men du pratade lite
              grann om att man kan bota sexuella läggningar. Det hör ju inte
              till den här frågan, men jag tycker att du kan diskutera det i
              alliansen. Där finns det väl olika uppfattningar om det.
            </seg>
            <seg n="f24abbae">
              Sedan gäller det vad vi har gjort tidigare. Det var nämligen
              så att den socialdemokratiska regeringen drev igenom och såg till
              att det blev ett särskilt skyddat havsområde i Östersjön. Sedan
              skulle man komma med kompletterande krav på vilka skydd man skulle
              ha.
            </seg>
            <seg n="cd599222">
              Nu blev det så att vi bytte regering. Då skulle naturligtvis
              kraven komma från den här regeringen. Det var det jag frågade
              efter. Vad är det för särskilda krav ni har ställt utifrån det
              här?
            </seg>
            <seg n="8d4e230c">
              Hjälper det nu med den här propositionen, eller hade det varit
              bättre, som vi har föreslagit, att stärka skyddet ytterligare,
              så att vi kanske hade kunnat rädda några av de här sjöfåglarna?
            </seg>
          </u>
          <note type="speaker" n="c11354e5">
            Anf. 123 SOFIA ARKELSTEN (m) replik:
          </note>
          <u who="sofia_arkelsten_7b9eb6" xml:id="i-5343fc4ac1c18669-2" n="75cfe67d">
            <seg n="1c21955a">
              Fru talman! Jag kan då konstatera att Jan-Olof Larsson kallar
              Ilmar Reepalu för en och annan socialdemokrat.
            </seg>
            <seg n="5cdaf220">
              Debattartikeln som jag refererade till är från Sydsvenska Dagbladet
              det sade jag också i talarstolen. Den har rubriken Det är dags
              att trycka på gasen. Den handlar ganska mycket om att Ilmar Reepalu
              som socialdemokrat tycker att gas är en väldigt viktig del i den
              svenska energimixen och vill att den ska få en framträdande roll
              i energipolitiken.
            </seg>
            <seg n="6be13639">
              Det är det ena. Sedan vill jag också att vi för något till protokollet.
              När Jan-Olof Larsson pratade om riksdagskollegan Carl B Hamilton
              pekade han lite uppåt. Men där står moderaten Björn Hamilton som
              absolut inte är samma person. Jag vill bara vara tydlig med det,
              så att det finns med i protokollet.
            </seg>
            <seg n="08536973">
              Sedan vill jag svara att vi faktiskt ställer krav nu. Poängen
              är att vi utökar miljöskyddet. Det är hela poängen med de här
              lagförändringarna, som faktiskt inte skedde under de tolv år som
              ni rattade Sverige.
            </seg>
            <seg n="fa018b00">
              Det vi gör nu är att vi faktiskt stärker, och de krav vi ställer
              är ganska höga. Framför allt är de förenliga med den internationella
              rätten.
            </seg>
          </u>
          <note type="speaker" n="a56200d5">
            Anf. 124 CLAES VÄSTERTEG (c):
          </note>
          <u who="claes_vasterteg_4494bf" xml:id="i-0424613e604d0154-0" n="77c1dc46">
            <seg n="602c1a54">
              Fru talman! Havsmiljöfrågorna är bland de allra högst prioriterade
              frågorna för alliansregeringen och Allians för Sverige. Vi har
              lagt fram ett antal förslag. Vi har gjort ett särskilt anslag
              i budgeten där det nu finns medel för att man ska kunna arbeta
              för en bättre havsmiljö.
            </seg>
            <seg n="552f29c1">
              Som framfördes tidigare i debatten kommer regeringen att återkomma
              under våren med en havspolitisk proposition, en proposition som
              kommer att innehålla en mängd olika åtgärder och verktyg just
              för att vi ska kunna uppnå en bättre miljö i Östersjön och i våra
              andra havsområden.
            </seg>
            <seg n="7ea497ec">
              Den proposition som vi i dag diskuterar, Miljöskyddet i Sveriges
              ekonomiska zon , ger i själva verket ökade möjligheter för Sverige
              att agera utanför territoriet. Det ger oss ökade möjligheter att
              skydda värdefulla naturområden.
            </seg>
            <seg n="cdd6ec35">
              Sofia Arkelsten har före mig väldigt tydligt redogjort för de
              olika delarna i lagstiftningen och vad det här innehåller. Jag
              tänker inte gå in på det ytterligare.
            </seg>
            <seg n="d5969cdd">
              Men när vi diskuterar frågor som ligger utanför vårt territorium
              finns det, som också har framförts i debatten, internationella
              överenskommelser. Det finns en internationell lagstiftning. Det
              finns internationella konventioner. Då måste vi givetvis förhålla
              oss till det.
            </seg>
            <seg n="06c57a66">
              Jag blir förvånad när jag läser en del av oppositionens reservationer
              och när jag hör debatten. Jag får känslan av att oppositionen
              vill att vi ska bortse från att vi har internationella överenskommelser,
              bortse från att vi har en folkrätt. Det är mig helt främmande.
            </seg>
            <seg n="b45e6234">
              Vi lever i en internationell värld och en internationell kontext.
              Vi har gått med på ett antal olika överenskommelser. Då måste
              vi följa dem. Det går inte att bortse från dem. Det är en skyldighet,
              oavsett om man sitter i riksdagen som opposition eller om man
              tillhör en majoritet, att man följer den lagstiftningen. Det är
              också en trovärdighetsfråga vad gäller den politik som man bedriver.
            </seg>
            <seg n="9892aca4">
              När vi såg reservationerna visste vi att debatten skulle tendera
              att handla ganska mycket om gasledningen. Det är en fråga som
              har debatterats i den här kammaren tidigare och som säkert kommer
              att debatteras igen. Det är klart att vi ska debattera gasledningsfrågan.
            </seg>
            <seg n="8fd8a103">
              Men vid varje tillfälle som vi debatterar kommer anklagelserna
              från oppositionen, framför allt från socialdemokratin, fru talman,
              att Sverige har ändrat den tidigare politiska linjen. Det vore
              någon gång på sin plats att oppositionen och socialdemokratin
              pekade ut hur Sverige har ändrat den tidigare politiska linjen,
              på vilket sätt. Och hur skulle Sverige agera?
            </seg>
            <seg n="122c3439">
              Vi från alliansens sida och regeringen agerar utifrån den skyldighet
              man har att genomföra en väldigt tuff miljöprövning av den ansökan
              som nu har kommit in från bolaget Nord Stream. Regeringen har
              begärt in ett antal olika kompletteringar av ansökningsunderlaget.
              Det har kommit in nu senast den 1 oktober. Det kommer in ytterligare
              kompletteringar.
            </seg>
            <seg n="b53ef931">
              Min fråga kvarstår: På vilket sätt har Sverige övergett den tidigare
              politiska linjen? Och ska vi inte följa de överenskommelser som
              vi har varit med om att fatta?
            </seg>
            <seg n="41cb0917">
              Jag vill yrka bifall till förslaget i betänkandet.
            </seg>
          </u>
          <note type="speaker" n="56ab9501">
            Anf. 125 TINA EHN (mp) replik:
          </note>
          <u who="tina_ehn_9c2cbf" xml:id="i-a58d4acafb53778e-1" n="f7241859">
            <seg n="cc5577b3">
              Fru talman! Jag tackar Claes Västerteg för ett engagerande anförande.
              Det blir många frågor i ett när man pratar om miljöskyddet i Sveriges
              ekonomiska zon. Mycket handlar om gasledningen. Vi ser att vi
              behöver ha ett starkt skydd. Det är precis det som det handlar
              om här, att vi ska få ett utökat skydd. Det är vi nog alla överens
              om.
            </seg>
            <seg n="3fe1cce8">
              Men i den här frågan står olika konventioner mot varandra. Vi
              har den folkrättsliga grundsatsen gentemot havsrättskonventionen.
              Havsrättskonventionen är också väldigt skarp i att man ska ta
              hänsyn utifrån den. Då finns det ett utrymme för regeringen att
              vara ganska tuff och kanske lite tuffare än vad EU säger.
            </seg>
            <seg n="d3f184ce">
              Jag upplever inte att man vill vara det. Man vill inte ta den
              striden. Jag vet att man inte ska ta alla strider. Man ska helst
              ta de strider man vet att man vinner. Men det är stora, globala
              och viktiga frågor. Havet är alltmer av intresse för många nationer.
              Den viljan är inte uttalad.
            </seg>
            <seg n="486d92c9">
              Jag ställer frågan till Claes: Ser inte ni att den möjligheten
              finns?
            </seg>
          </u>
          <note type="speaker" n="41475b02">
            Anf. 126 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-0424613e604d0154-1" n="77c1dc46">
            <seg n="f97bae8c">
              Fru talman! Jag ska kanske inte tolka vad Tina Ehn säger, men
              jag antar att den frågan handlar om den reservation 2 som ni har
              i betänkandet om andra områdesskydd än Natura 2000 i den ekonomiska
              zonen. Miljöpartiet hävdar där att vi inte vill gå längre.
            </seg>
            <seg n="1ee6ea10">
              Precis som jag sade i mitt anförande ska vi ha ett starkt skydd,
              och vi ska givetvis följa de lagstiftningar som finns. Samtidigt
              kan vi konstatera att den delen om det nu är den delen som Tina
              Ehn syftar på inte har varit en del av det här lagstiftningsärendet
              över huvud taget. Den har kommit in från Naturvårdsverket. Det
              hade varit konstigt om utskottet hade skickat in den delen i en
              lagstiftningsprocess när den inte har varit en del i den tidigare
              och man inte har haft en möjlighet att ha en bred diskussion och
              en bred remiss.
            </seg>
            <seg n="564b177c">
              Det finns givetvis hela tiden skäl för Sverige att titta på om
              vi kan gå längre, om vi kan vara tuffare och en förebild och en
              föregångare. Det ska aldrig uteslutas att man kan vara det. Men
              just i det här fallet var det inte en del av lagstiftningsärendet.
            </seg>
          </u>
          <note type="speaker" n="0734ecf8">
            Anf. 127 TINA EHN (mp) replik:
          </note>
          <u who="tina_ehn_9c2cbf" xml:id="i-a58d4acafb53778e-2" n="f7241859">
            <seg n="a171382d">
              Fru talman! Men det finns trots allt ett utrymme för att ta med
              det, om jag har förstått det hela rätt. Det är remissinstanser
              som har påpekat det också. Regeringen säger att havet är en av
              de mest prioriterade frågorna. Då tycker jag att man ska ha ett
              väldigt starkt fokus på vad man kan göra utöver de minimikrav
              som ändå ställs på nationen.
            </seg>
            <seg n="242432c7">
              Jag tycker fortfarande att det skulle vara intressant att höra
              om den diskussionen över huvud taget har funnits, om man skulle
              kunna tänka sig att vara lite tuffare i de här kraven. Det gäller
              reservationen som Claes nämner här, reservation 2, men även reservation
              4 har en sådan innebörd.
            </seg>
          </u>
          <note type="speaker" n="54eb25f7">
            Anf. 128 CLAES VÄSTERTEG (c) replik:
          </note>
          <u who="claes_vasterteg_4494bf" xml:id="i-305863a78ad1fec3-0" n="77c1dc46" next="i-061a8184272ef9ad-0">
            <seg n="03b7d5e0">
              Fru talman! För det första är den här propositionen en liten
              del av havspolitiken totalt sett. Som jag sade i mitt anförande
              kommer regeringen att lägga fram en proposition på riksdagens
              bord under våren om havspolitiken som helhet. Den kommer att vara
              väldigt omfattande, förutsätter jag och hoppas. Då kommer vi att
              få skäl att debattera en mängd frågor på det här området.
            </seg>
            <seg n="6d170431">
              Men just den fråga som Tina Ehn lyfter upp var inte en del av
              det här lagstiftningsärendet. Det handlar om att bereda en lagstiftning
              på ett gediget sätt, på ett sätt så att många får möjlighet att
              komma till tals.
            </seg>
            <seg n="d0bda7fc">
              Jag utesluter inte att vi i framtiden på ett antal områden går
              längre än vad EU ser. Jag ser framför mig att vi kanske kommer
              att behöva göra det på ett antal områden på miljöområdet om EU
              inte tar tillräckligt långa steg. Men att just i dag peka ut exakt
              vilka områden det är i en havspolitisk kontext som är så mycket
              större än det här lagstiftningsärendet är inte jag beredd att
              göra.
            </seg>
          </u>
          <note n="63fd670c">
            Anf. 129 ANITA BRODÉN (fp):
          </note>
          <u who="claes_vasterteg_4494bf" xml:id="i-061a8184272ef9ad-0" n="77c1dc46" prev="i-305863a78ad1fec3-0">
            <seg n="79ee0110">
              Fru talman! Vi har i dag, som vi alla har hört, på vårt bord
              ett betänkande som tydliggör och förstärker miljöskyddet i Sveriges
              ekonomiska zon. Det tydliggörs på så sätt att verksamheter som
              omfattas av tillståndsplikten och tillämpningen av miljöbalken
              i den ekonomiska zonen blir klarare och tydligare. Det handlar
              också om vad som gäller när man upprättar en miljökonsekvensbeskrivning
              för och vid ett verksamhetstillstånd.
            </seg>
            <seg n="ec7f928e">
              Förstärkningen handlar om att Sverige nu ges möjlighet att skydda
              Natura 2000-områden också i den ekonomiska zonen. Det är glädjande,
              fru talman, att Miljöpartiets talesperson Tina Ehn har uttryckt
              sin tillfredsställelse med denna förstärkning.
            </seg>
            <seg n="26e81c9e">
              Vi vet också att rent juridiskt gäller inte svensk lag inom den
              ekonomiska zonen. Vi har en del av en jurisdiktion enligt havsrättskonventionen.
              Delar av miljöbalken känner vi också till. Den är tillämplig vid
              vissa frågor.
            </seg>
            <seg n="2427b875">
              Men nu får vi en tydlig och ny paragraf, en ökad tydlighet vad
              avser Natura 2000-områden. De ska också gälla inom ekonomisk zon.
              Det innebär de facto att för särskilda skydds- och bevarandeområden
              enligt EG-direktivet vad det gäller fåglar, bevarande av livsmiljöer,
              vilda djur och växter ökar vi nu skyddet. Det är mycket bra. Det
              ökar våra möjligheter att skydda hotade arter. I nuläget saknas
              de reglerna, men nu blir det alltså en förstärkning.
            </seg>
            <seg n="4e92165a">
              Trots att detta både är ett förtydligande och en förstärkning
              har oppositionen invändningar. Jag tänkte att jag skulle kommentera
              några av oppositionens invändningar.
            </seg>
            <seg n="e817952e">
              Går man tillbaka en del och läser texter ser man att i de fall
              man underställer riksdagen beslut för prövning används det när
              riksdagens beslut inte kan avvaktas på grund av krig eller krigsfara
              eller på grund av risk för spridning av samhällsfarliga sjukdomar.
              Man kan väl i ärlighetens namn ändå inte tycka att detta skulle
              vara ett sådant läge.
            </seg>
            <seg n="e5d996b1">
              Den andra delen som oppositionen har kritiserat är att man anser
              att Naturvårdsverket och inte länsstyrelsen ska vara prövnings-
              eller tillståndsmyndighet. Båda är statliga myndigheter. Vi följer
              en konsekvent linje. Det är konsekvent att fortsätta att låta
              länsstyrelsen ha uppdraget.
            </seg>
            <seg n="1684a0ae">
              Hade prövningen skett när Natura 2000-områden hade funnits inom
              svenskt territorium hade det varit naturligt att länsstyrelsen
              är denna instans. Då är det väl rimligt att man får förtroendet
              och uppdraget att också göra det inom den ekonomiska zonen.
            </seg>
            <seg n="df201da8">
              Fru talman! Gasprojektet har tagits upp alldeles speciellt. Där
              skriver bland annat Socialdemokraterna att det bör hanteras med
              stor öppenhet och i enlighet med internationella överenskommelser.
            </seg>
            <seg n="7205fd13">
              Till det kan jag bara svara Jan-Olof Larsson och Socialdemokraterna
              att det är precis vad som sker. Detta sker i stor öppenhet och
              i enlighet med internationella överenskommelser. Det sker också
              med miljön i fokus där krav på miljökonsekvensbeskrivningar är
              tydliga.
            </seg>
            <seg n="ccfa9f25">
              Vi känner väl till och jag utgår från att Socialdemokraterna
              gör det att Miljödepartementet och Näringsdepartementet har begärt
              in ytterligare uppgifter och kompletteringar. Claes Västerteg
              rapporterade att de nu har kommit in. Vi är ytterst noga med att
              följa de internationella överenskommelserna, och där är miljön
              och miljökonsekvensbeskrivningar otroligt viktiga i sammanhanget.
            </seg>
            <seg n="af8828a5">
              Vi fattar inte beslut förrän vi har alla handlingar på bordet.
              Oavsett var ansökan kommer ifrån ska alla behandlas på lika sätt.
              Det är respektfullt och korrekt och sker också med stor öppenhet.
            </seg>
            <seg n="a52c0510">
              Jag kan ändå inte låta bli att kommentera Jan-Olof Larssons säkerhet
              vad gäller PSSA, skydd för särskilt känsligt område. Min minnesbild
              är, Jan-Olof Larsson, att vi var flera partier som drev på den
              tidigare miljöministern med kraft. Vi jagade på för att vi inom
              EU skulle kunna klassa Östersjön som särskilt känsligt område.
            </seg>
            <seg n="635f8690">
              Jag tycker att det vore på sin plats med en ganska ödmjuk hållning
              från Socialdemokraternas sida och att faktiskt medge att vi var
              aktiva när vi var i opposition. Vi fortsätter att vara lika aktiva
              i den här frågan tillsammans i alliansen.
            </seg>
            <seg n="aaf1aa0f">
              Jag vill också påpeka att vi är en alliansregering. Vi är inte
              en moderatledd regering. Jag är trött på att få höra det från
              Jan-Olof Larssons håll. I alliansregeringen är vi fyra parter
              som samarbetar. Det är en stor skillnad från oppositionen.
            </seg>
          </u>
          <note n="b2b87ab2">
            Den första invändningen handlar om att föreskrifter i anslutning
            till lagen ska underställas riksdagen för prövning.
          </note>
          <note n="e995c8b2">
            Fru talman! Med detta yrkar jag bifall till utskottets förslag
            i betänkandet och avslag på samtliga reservationer.
          </note>
          <note type="speaker" n="2a155ab2">
            Anf. 130 SVEN GUNNAR PERSSON (kd):
          </note>
          <u who="unknown" xml:id="i-82ffead61efb5472-2" n="7df117c7">
            <seg n="d23bfaca">
              Fru talman! Jag kan förstå att oppositionen med Socialdemokraterna
              i spetsen i det här fallet vill debattera allt möjligt annat än
              vad vi faktiskt föreslår. Både propositionen och betänkandet pekar
              väldigt tydligt på de underlåtenhetssynder från förra regeringen
              som vi har tagit över och gör någonting åt.
            </seg>
            <seg n="5befbb3e">
              Man kan i betänkandet läsa: I nuläget saknas såväl i miljöbalken
              som i lagen om Sveriges ekonomiska zon regler som tydligt gör
              miljöbalkens bestämmelser att förklara områden som Natura 2000-områden
              tillämpliga i den ekonomiska zonen. Sverige bör ha möjlighet att
              skydda ett område enligt Natura 2000-regelverket oavsett om området
              finns i den ekonomiska zonen eller om skyddsreglerna behöver tillämpas
              på en verksamhet som bedrivs i den ekonomiska zonen. Det blir
              nu möjligt.
            </seg>
            <seg n="19e17f68">
              När det gäller miljökonsekvensbeskrivningar och de krav som kan
              ställas på verksamheter kan vi i propositionen på s.17 läsa: Eftersom
              miljöbalken i princip inte gäller i den ekonomiska zonen gäller
              heller inte krav på tillstånd eller tillåtlighet enligt balken
              eller föreskrifter som meddelas med stöd av balken i den ekonomiska
              zonen. Någon samrådsskyldighet gäller inte för en miljökonsekvensbeskrivning
              eller ett tillståndsärende enligt lagen om Sveriges ekonomiska
              zon. Länsstyrelserna har inte heller möjlighet att besluta att
              en verksamhet eller åtgärd ska antas medföra en betydande miljöpåverkan.
              Det är heller inte möjligt för regeringen att med stöd av 6 kap.
              4 a § i miljöbalken meddela föreskrifter om att en verksamhet
              utanför Sveriges territorium ska anses medföra en betydande miljöpåverkan.
              Det är svagheter som den här regeringen åtgärdar.
            </seg>
            <seg n="82d56452">
              Nu vill Socialdemokraterna att man med hjälp av en bestämmelse
              i lagstiftningen i regeringsformen ska tillämpas eller vad det
              nu var, det var en av grundlagarna som brukar användas när det
              är krigshot eller risk för pandemiutbrott eller svåra smittsamma
              sjukdomar. Så allvarligt är det nu att vi kan fatta beslut i riksdagen.
              Jag kan förstå om ni är lite ur gängorna. Ni kan inte ha sovit
              om nätterna de sista tio åren om det nu helt plötsligt är så allvarligt
              att grundlagsbestämmelser som används vid krigsfara och pandemier
              ska användas.
            </seg>
            <seg n="d77487f2">
              Betänkandet bemöter kritiken och ger svar på de frågor och frågetecken
              som oppositionen har i sina reservationer på ett bra sätt. Jag
              vill därför yrka bifall till förslaget i betänkandet och avslag
              på samtliga reservationer.
            </seg>
          </u>
          <note n="0298e6fe">
            Överläggningen var härmed avslutad.
          </note>
          <note n="8413eecb">
            17 § Enklare regler om kväveoxidavgiften
          </note>
          <note n="a0af88c8">
            Föredrogs
          </note>
          <note n="7c312761">
            Tredje vice talmannen konstaterade att ingen talare var anmäld.
          </note>
          <note n="5bdb6004">
            18 § Regelförenklingsarbetet
          </note>
          <note n="a0af88c8">
            Föredrogs
          </note>
          <note type="speaker" n="de8799e6">
            Anf. 131 BÖRJE VESTLUND (s):
          </note>
          <u who="borje_vestlund_da672f" xml:id="i-5ef1836a23e7a492-0" n="35dab56d" next="i-1c37b5d1358dcb90-0"/>
          <note n="00c9e54f">
            Fru talman! Vi ska nu behandla näringsutskottets betänkande nr
            5, Regelförenklingsarbetet . Betänkandet har beslutats efter regeringens
            skrivelse om regelförenklingsarbetet samt två följdmotioner och
            sammanlagt elva motioner från den allmänna motionstiden både 2006
            och 2007. Utskottet yrkar att skrivelsen läggs till handlingarna
            och samtliga motioner avslås. Tre reservationer från respektive
            oppositionsparti har lämnats.
          </note>
          <note n="913372f0">
            Fru talman! Jag vill inledningsvis yrka bifall till reservation
            nr 1.
          </note>
          <u who="borje_vestlund_da672f" xml:id="i-1c37b5d1358dcb90-0" n="35dab56d" prev="i-5ef1836a23e7a492-0">
            <seg n="9f75e7cb">
              Fru talman! Jag är väldigt glad att den moderatledda borgerliga
              regeringen antagit vår utmaning att minska kostnaderna och den
              administrativa bördan för landets företagare med 25 procent. Låt
              mig vara tydlig på den punkten. Det var inte denna regering som
              kom på just detta. Det var den förra socialdemokratiska regeringen
              som tillsammans med v och mp lade fram förslaget om att minska
              regelbördan. Låt mig i det sammanhanget också säga att vi socialdemokrater
              tycker att det är bra med denna ambition och att det finns en
              gemensam grundsyn på hur företagens villkor ska utformas.
            </seg>
            <seg n="d168cb72">
              Fru talman! Under valrörelsen 2006 åkte inte minst den nuvarande
              näringsministern runt i landet och berättade vilken bra politik
              den dåvarande oppositionen skulle ge landets företagare. Inte
              minst landets småföretagare skulle få bättre villkor. Kritiken
              mot den socialdemokratiska regeringens misslyckande vad avser
              företagspolitiken fanns det ingen ände på.
            </seg>
            <seg n="68876dd6">
              Med särskild glöd eldades massorna med argumenten om hur vi socialdemokrater
              hade ökat krånglet för företagen. Jag tror att alla i denna kammare
              känner igen den bilden.
            </seg>
            <seg n="293ec417">
              Låt mig göra en bekännelse, fru talman. Jag trodde att borgarna
              åtminstone på denna punkt talade sanning och hade tydliga ambitioner
              för att ta nya tag i företagspolitiken, särskilt med regelförenklingarna.
              Ack vad jag bedrog mig!
            </seg>
            <seg n="42a9b501">
              Nu står vi här i halvtid. Den andra perioden har just börjat,
              och resultatet så här långt är tämligen magert. Det är till och
              med negativt, fru talman. Regelbördan i företagen har inte minskat,
              den har ökat sedan denna regering tillträdde. Ändå var det exakt
              vad regeringen kritiserade oss socialdemokrater för under praktiskt
              taget hela valrörelsen.
            </seg>
            <seg n="83eec63c">
              Fru talman! Visst har regeringen ambitioner. Visst vill man mycket.
              Visst målar man upp sina visioner och idéer, men sedan verkar
              det vara stopp. När man ska gå från att prata på mötet inför landets
              småföretagare till att konkretisera politiken verkar regeringen
              helt ha tappat fotfästet.
            </seg>
            <seg n="2da2ecaa">
              Nu har man i denna skrivelse lyckats berätta på vilka områden
              man vill minska regelbördan. Men huvuddelen av dessa förslag,
              fru talman, är ju förslag som också är socialdemokratiska och
              som den förra regeringen tog fram. Regeringen har breddat antalet
              myndigheter och departement som varit med och tagit fram förslagen,
              men grunden är fortfarande densamma. Låt mig ge ett par exempel.
            </seg>
            <seg n="48bc6a74">
              Jag har i den här debatten inte för avsikt att debattera hushållsnära
              tjänster. Jag är övertygad om att många företag också upplever
              den reformen som positiv. Men för att tillfredsställa flera olika
              smaker samtidigt var regeringen tvungen att skapa ett ganska krångligt
              regelverk. I många situationer blev det svårt att avgöra vad som
              gällde. Genast hade regeringen ökat regelbördan med ganska många
              regler. Någon motsvarande minskning av regler har ännu inte kommit.
            </seg>
            <seg n="65a8a94a">
              Ett annat exempel är förskolornas skyldighet att skriva ut intyg
              för föräldrar som är lediga för vård av sjukt barn. Regeringen
              hade nog tänkt sig att det här skulle drabba den offentliga sektorn.
              Men man glömde bort förskolor som i en eller annan form är företag.
              I ett huj lade man ytterligare en administrativ börda på företagen.
            </seg>
            <seg n="60576f47">
              Skulle man då ha avstått från att genomföra för regeringen och
              majoriteten viktiga reformer? Nej, men i all denna lagstiftningsverksamhet
              måste man tänka sig för innan man uppdrar åt departementen att
              skriva fram nya regelverk. Så enkelt är det.
            </seg>
            <seg n="50ca4015">
              Fru talman! I några sammanhang har man också avstått från att
              genomföra lagstiftning eller tagit bort lagstiftning som haft
              till uppgift att se till att företag hanterar sina ekonomiska
              förehavanden på ett acceptabelt sätt. Bland annat gäller det revisionsplikten,
              lättnader i att få F-skattsedel och några förändringar i bolagslagstiftningen.
            </seg>
            <seg n="bba92a71">
              Vi socialdemokrater har sagt nej till dessa och ett antal andra
              förslag. Då kan man fråga sig varför. Jo, vi tror att det behövs
              en effektiv, tydlig och enkel kontroll vad gäller ekonomisk hantering
              i företag, inte minst av näringspolitiska skäl. Om företag inte
              betalar skatt eller avgifter innebär det att företagen konkurrerar
              på osjysta villkor med andra företag. Det är inte för att lätta
              på regelbördorna man har gjort detta. Då snedvrider man konkurrensen,
              fru talman.
            </seg>
            <seg n="714c1d7b">
              Regeringen har i sin skrivelse redovisat metoder som man har
              för avsikt att bringa ned regelbördan med.
            </seg>
            <seg n="be122dd0">
              För det första vill man mäta regelbördan. Det var ju ingen nyhet
              i sig. Det var någonting som genomfördes redan 2004.
            </seg>
            <seg n="5cba970f">
              För det andra vill man ha en förordning om konsekvensutredning
              vid regelgivning som regeringen beslutade om i december 2007.
              Det är i det här sammanhanget helt ofattbart att det ska ta ett
              och ett halvt år att få en sådan förordning på plats. Det borde
              ha kunnat ske mycket tidigare.
            </seg>
            <seg n="ee0bca2c">
              Hela debatten har ju handlat om att minska regelbördan, men också
              om att inte tillföra nya onödiga regler för företagen. Vi har
              flera regelverk som har till uppgift att mäta konsekvensen av
              ny lagstiftning, bland annat miljökonsekvensutredningar. Varför
              man då inte har kunnat få fram ett sådant här regelverk är för
              mig helt ofattbart.
            </seg>
            <seg n="ea71a618">
              För det tredje vill man ha ett regelråd som skulle ha till uppgift
              att bistå regelgivarna med regelförenklingsarbetet. Vi socialdemokrater
              har i sak ingenting att invända mot detta regelråd. Men vi kanske
              inte hade valt den här metoden om vi hade fått möjlighet att utforma
              regelförenklingsarbetet.
            </seg>
            <seg n="09290b24">
              För det fjärde ska samråd ske med näringslivet. Det är bra att
              regeringen gör detta, men det är också viktigt att det inte bara
              är med näringslivet regeringen samråder om de här frågorna. Det
              är viktigt att också intresseorganisationer är med så att vi inte
              så att säga får en annan debatt som handlar om att man ändrar
              regelsystemet så att det berör andra viktiga områden i samhället.
            </seg>
            <seg n="3a2457dd">
              För det femte är det regeringens handlingsplan. Den har klara
              brister, som jag ser det. Man har ambitiösa mål, men vi är mycket
              tveksamma till hur man ska kunna genomföra dem på den korta tid
              som man har kvar.
            </seg>
            <seg n="0d880b41">
              Fru talman! I vissa frågor har regeringen en förmåga att prata
              och prata, men det händer nästan ingenting. I flera debatter har
              regeringen framhållit att det är viktigt att man metodiskt tar
              fram de här sätten att nå målet att minska regelbördan med 25
              procent. Men, fru talman, det har tagit två år att få den här
              organisationen på plats. Samtidigt har regelbördan inte ökat så
              mycket på flera år som den gör nu.
            </seg>
            <seg n="3456ed89">
              Å ena sidan har vi näringsministern som har hög svansföring och
              vill minska regelbördan, å andra sidan har vi alla andra ministrar
              som har gjort sitt bästa för att ändra på de flesta politikområden
              men knappast särskilt ofta haft regelbördan i åtanke. Inte ens
              på näringsministerns eget område har man kunnat hålla rent utan
              en av det fåtal propositioner som har presenterats har ökat regelbördan.
            </seg>
            <seg n="cea5b016">
              Fru talman! Vi socialdemokrater kräver i vår motion ett tillkännagivande,
              att regeringen ska göra en regelrevision, det vill säga titta
              på vad det är som har hänt efter valet vad gäller utvecklingen
              av regelbördan. Det förslaget yrkar majoriteten avslag på. Jag
              kan förstå det. Med tanke på hur regelbördan har ökat för företagen
              och den totalt misslyckade politik man har bedrivit på det här
              området är det inte konstigt att man inte vill se en sådan jämförelse.
              Lugn! Företagens egna organisationer kommer att göra sådana här
              jämförelser. Det har de också gjort flera gånger under denna moderatstyrda
              regering. Det har knappast varit smickrande resultat från dessa.
            </seg>
            <seg n="5e64d7da">
              Avslutningsvis, fru talman, måste jag fråga majoriteten: När
              kan landets företagare vänta sig att regelbördan på företagen
              faktiskt kommer att börja minska?
            </seg>
          </u>
          <note type="speaker" n="1d4f6ed6">
            Anf. 132 KENT PERSSON (v):
          </note>
          <u who="kent_persson_558c98" xml:id="i-60787659ace89304-0" n="f23f9aa6">
            <seg n="20f96b00">
              Fru talman! Jag bill börja med att yrka bifall till reservation
              2 som innebär att Vänsterpartiet inte anser att skrivelsen uppfyller
              de krav som vi ställer på en skrivelse till riksdagen. Det har
              sin bakgrund i att vi inte har några direkta synpunkter på det
              som står i skrivelsen det är en korrekt beskrivning av vad som
              har hänt utan mer på det som inte står i skrivelsen, det som man
              av någon anledning inte vill ta upp för att redovisa hela den
              svåra bild som det här arbetet innebär.
            </seg>
            <seg n="3fff9cf1">
              Regeringen har som mål att minska företagens administrativa kostnader
              till följd av statliga regler med minst 25 procent till hösten
              2010. Jag menar att det är en omöjlig uppgift. Ska man lyckas
              med det kan man bara vara inriktad på att hålla uppe kvantiteten
              i förändringarna, alltså inte kvaliteten, det som har någon betydelse
              framöver också.
            </seg>
            <seg n="d55504de">
              Vi måste komma ihåg att de regler och den lagstiftning som vi
              har i Sverige i dag bygger på en hundraårig, kanske tvåhundraårig,
              historia. De här lagarna och reglerna byggs ju på hela tiden,
              vilket gör att det är väldigt svårt att tränga igenom dem i vissa
              fall. Det blir inte heller överskådligt utan svårt för både företag
              och myndigheter att tolka och utöva.
            </seg>
            <seg n="a065bac7">
              Dessutom ska vi komma ihåg att till våra svenska lagar och regler
              kommer de som beslutas i Bryssel och som också ska införas i Sverige.
              Det är ett svårt arbete som ligger framför oss, och jag anser
              att man mer borde vara inriktad på att få kvalitativa förändringar
              i regelförändringsarbetet.
            </seg>
            <seg n="9a01e55e">
              Vi ska komma ihåg att för de allra flesta företag är själva drivkraften
              just att verka i sitt företag för att utveckla företaget. Då är
              lagstiftning, regelverk och administration nödvändigt för att
              man ska kunna ha ordning på sin verksamhet och kunna följa de
              lagar som finns. Då måste de också finnas och upplevas som ett
              stöd.
            </seg>
            <seg n="1fc8be34">
              I dag är det tyvärr så att i och med att lagar och regelverk
              oftast läggs på varandra och i vissa fall motverkar varandra upplevs
              de inte som ett stöd utan ofta som ett hinder. De kan upplevas
              som en tvångströja för företag eller myndigheter.
            </seg>
            <seg n="e803a0a0">
              I den skrivelse som vi ska ta ställning till försöker man redovisa
              vad som har hänt. Det finns saker och ting som är positiva också,
              till exempel att förlänga redovisningsperioden för mervärdesskatt
              för mindre företag. Det är bra, tycker vi. Även det som finns
              inom tillstånds- och anmälningsplikt inom miljöområdet förenklar
              till exempel vindkraftsutbyggnad betydligt, och det är någonting
              som Vänsterpartiet tidigare också har lyft fram.
            </seg>
            <seg n="4d91597e">
              Men det finns också saker och ting som uppfattas eller beskrivs
              som affärskritiska i skrivelsen, och det är regler som man avser
              att ta bort eller förenkla som gör att stora kostnader eventuellt
              skulle kunna falla bort från företag. Men i det faktiska livet
              är företagen tvungna att ha dem kvar för att ha ordning och reda
              på sin verksamhet, och det är tveksamt om det är regler som man
              ska lyfta upp i ett sådant här sammanhang.
            </seg>
            <seg n="a5d8508a">
              Däremot är jag väldigt kritisk till att man inte tar upp Nuteks
              redovisning av arbetet, som är väsentligt. Det är ett beställningsarbete
              från regeringen. Att inte med ett ord nämna dess genomgång tycker
              jag är märkligt. Den visar att de administrativa kostnaderna för
              företagen har ökat under perioden sommaren 2006den 31 december
              2007 med 2 230 miljoner kronor, alltså 2,2 miljarder kronor.
            </seg>
            <seg n="2c11c607">
              Att inte heller nämna de riksdagsbeslut som faktiskt har ökat
              regelkrånglet är också att utelämna relevanta uppgifter inför
              riksdagens behandling av den här skrivelsen.
            </seg>
            <seg n="3239ad0f">
              Regeringen har till exempel på skatteområdet gjort en lång rad
              avsteg från likformighet i beskattningen som inneburit gränsdragningsproblem
              och därmed ökad administration för både myndigheter och enskilda
              företagare, till exempel svårigheten som Börje Vestlund tog upp
              här, nämligen vad som är en hushållsnära tjänst och inte. Vi diskuterar
              inte om det är bra eller dåligt, men vad är en hushållsnära tjänst?
              Det är ett problem i dag, och det uppstår en rad tolkningssvårigheter
              för både myndigheter och enskilda företagare när man ska inrapportera
              detta.
            </seg>
            <seg n="1c4c55db">
              Regeringen har också beskrivit i positiva ordalag förändringar
              för företagen som slår direkt mot löntagarna. Här pratar man om
              kvalitativa förbättringar. Detta är ingen kvalitativ förbättring.
              Till exempel kommer man från Arbetsmiljöverket under året att
              ta bort de skriftliga sammanställningarna om ohälsa, olycksfall
              och allvarliga tillbud som inträffar i arbetet. Det här är kontraproduktivt.
              Hur ska nu Arbetsmiljöverket kunna jobba för att förbättra arbetet
              med arbetsmiljölagstiftningen för att minska ohälsan och olycksfallen
              på arbetsplatserna? Det försvåras av den här typen av borttagande
              av regler.
            </seg>
            <seg n="c267d4e9">
              Skyldigheten för arbetsgivare att anmäla ledig plats till Arbetsförmedlingen
              har också avskaffats. Det tror jag kommer att innebära att de
              som står väldigt långt från arbetsmarknaden får det svårare att
              få jobb i och med att de oftast inte har kontakt med arbetslivet.
            </seg>
            <seg n="c86d12ae">
              Avslutningsvis vill jag också påpeka vikten för lagstiftaren,
              alltså riksdagen, av att det innan beslut fattas måste göras en
              konsekvensanalys. Jag är medveten om att det kommer här så småningom,
              men det måste också göras utifrån hur företags och myndigheters
              möjligheter att efterleva regelverket påverkas. Framför allt får
              regler inte stå i strid med annat regelverk. De får inte motverka
              varandra, för det är då de upplevs som ett hinder och man får
              svårt att hitta i djungeln av lagar och regler.
            </seg>
            <seg n="7efe49f0">
              Regelverk ska vara tydliga, förutsägbara och ha en bred acceptans
              i samhället. Först då blir regler till stöd i stället för att
              upplevas som hinder i företagandet och samhällsutvecklingen.
            </seg>
          </u>
          <note type="speaker" n="8f995946">
            Anf. 133 KARIN PILSÄTER (fp):
          </note>
          <u who="karin_pilsater_c57dc7" xml:id="i-20f0fd09c3576c16-0" n="14e983d5">
            <seg n="ed3ffb21">
              Fru talman! Det ska bli enklare, roligare och lönsammare att
              driva företag i Sverige! Det tror jag är en devis som vi alla
              skriver under på och en ambition som vi alla delar, därför att
              det är bara genom att många fler människor vill starta företag,
              driva företag och låta företag växa som vi bygger en ännu stabilare
              grund för vårt framtida välstånd. I den internationella konkurrens
              som varje dag blir allt skarpare och där många fler aktörer finns
              med på den gemensamma världsmarknaden ställs kraven för varje
              dag högre på villkoren i vårt land. Vi vet också att för jobb
              och inkomster blir vi mer och mer beroende av mindre företag och
              av att små företag vill växa.
            </seg>
            <seg n="faeaff73">
              Därför är regelförenklingsarbetet, att minska regelbördan, väldigt
              centralt för oss alla i vårt land, tror jag, när vi vill bygga
              bättre villkor för företag och jobb.
            </seg>
            <seg n="f2d91744">
              Det här är, precis som tidigare påpekats, inte någon ny snilleblixt
              som alliansregeringen har kommit på eller som vi kom på i valrörelsen
              2006, utan det här har varit någonting som har förenat oss under
              ganska många år en ambition att arbeta i den här riktningen.
            </seg>
            <seg n="7cf73dbc">
              Regelförenklingsarbetet, arbetet med att minska regelbördan,
              handlar om företagens administrativa kostnader, vilka är mätbara,
              men också om den kostnad som oron för att göra fel innebär. Den
              är också en del av regelbördan. Häromdagen träffade jag ett antal
              företagare på LRF. En av dem berättade att han varje morgon när
              han vaknar tänker: I dag ska jag följa 400 olika regelverk. Jag
              undrar vilka jag kommer att råka bryta emot i dag?
            </seg>
            <seg n="7f973a53">
              Det här är också en väldigt viktig del i det hela, nämligen oron
              för att göra fel och den så att säga mentala process som det innebär
              som gör att man tappar fokus på det man är duktig på: Ska jag
              råka ut för ett skattetillägg därför att jag har råkat periodisera
              momsredovisningen på ett felaktigt sätt?
            </seg>
            <seg n="e21956b4">
              Det här är svårare att mäta och finns inte med i de mätningar
              som Nutek jobbar med, men jag tycker att det är väldigt viktigt
              att vi också har den aspekten med i regelförenklingsarbetet. Det
              måste bli lättare att förstå, lättare att förutse och mindre risker
              för att man ska göra fel av misstag.
            </seg>
            <seg n="badeb35f">
              Det mål som är satt är att minska regelbördan, det vill säga
              regelkostnaden inte nödvändigtvis antalet regler med 25 procent
              till 2010, och det är ett väldigt ambitiöst mål. Det ligger också
              väl i linje med det mål som EU därefter har satt upp om 25 procent
              till 2012. Det är samtidigt så att eftersom Sverige är en integrerad
              del av Europa och väldigt mycket av våra egna regelverk styrs
              av EG-direktiv skulle det bli väldigt svårt att på kort tid uppnå
              en minskning av regelkostnadsbördan inom Sverige med 25 procent
              om vi inte också kan använda regelförenklingsarbete inom EU som
              ett avstamp för det.
            </seg>
            <seg n="5212918c">
              Det här är som sagt var ett arbete som har pågått under ganska
              lång tid. Vi kan dock se att det för varje år i stort sett har
              gått i fel riktning, trots höga ambitioner. Då är det bara att
              konstatera att det inte är viljan som brister. Det tror i varje
              fall inte jag. Åtminstone har det inte varit så på senare år.
              Jag tror att det var en process som vi skulle gå igenom för att
              förstå hur viktig den här frågan var. Jag vet att redan den folkpartiregering
              som regerade så länge sedan som 1979 satte upp ett jätteambitiöst
              mål det kanske stod lite mer i politisk konflikt med omgivningen
              om att man skulle införa 100 förslag för att förenkla, och man
              hade väldigt svårt att till slut lyckas processa igenom hela myndighets-
              och departementskedjan dessa 100 förslag.
            </seg>
            <seg n="938e62e0">
              Jag tror inte att det har varit viljan som har fattats från den
              tidigare regeringen och dess samarbetspartier, i vart fall inte
              under den senare mandatperioden, utan det handlar om att välja
              ut rätt metoder. Här går processen framåt. Metoderna blir bättre
              och bättre. Det handlar också om attityd och värderingar i hela
              regelgivningskedjan och attityd och värdering av frågan i sig
              gentemot andra angelägna mål när de står mot varandra.
            </seg>
            <seg n="6d76d433">
              Jag tror att det är viktigt att vi fortsätter att arbeta in detta.
              Det tas delvis upp i den synpunkt som Vänsterpartiet för fram
              i sin motion om kvalitativa inte bara kvantitativa mål med arbetet,
              att man ska väga vikten av regelverket i sig mot kostnaden, inte
              bara vad det kostar och inte bara om det går att göra på ett enklare
              sätt.
            </seg>
            <seg n="07e5e9e3">
              Vi måste ha riktiga och funktionella redskap som hela tiden förbättras.
              I det arbetet handlar det om att verkligen se varje enskilt träd
              och inte bara se skogen. Om vi bara ser skogen är det svårt att
              gå in och bli en duktig arborist och skära bort och ägna sig åt
              skogsvård, för att anknyta till mitt besök på LRF häromdagen.
            </seg>
            <seg n="540e8c0a">
              Målet är 25 procent. Räcker inte de redskap som nu är redovisade
              i rapporten är det min bestämda uppfattning att vi måste skaffa
              fler och framför allt bättre redskap.
            </seg>
            <seg n="3ed9dc54">
              En del säger att regelkrånglet i Sverige inte är så farligt om
              man jämför med Italien och andra. Det kan man ju göra, men det
              handlar om de sammanlagda konkurrensvillkoren. Vi vet att vi i
              vårt land, även med de skattelättnader som alliansregeringen arbetar
              för, alltid kommer att ha högre skatt på de flesta områden än
              många andra länder. Det är den sammanlagda konkurrenssituationen
              som avgör konkurrenskraften. Har vi högre skatter kanske vi måste
              ha enklare regler eller minska kostnaden för regelbördan.
            </seg>
            <seg n="62243362">
              Det är givetvis oerhört bestickande att regelkostnaderna ökade
              mellan 2006 och 2007, delvis på grund av vissa beslut som föreslogs
              av den här regeringen och har röstats igenom av den här riksdagsmajoriteten,
              men framför allt till stor del på grund av beslut av den tidigare
              majoriteten exempelvis den omvända byggmomsen och personalliggare.
            </seg>
            <seg n="91dc0eca">
              När man mäter regelbördan ska man veta att det är en lång process
              fram. Det gör också att jag är helt övertygad om att den här trenden
              kommer att vända nu när vi har fler verktyg på plats.
            </seg>
            <seg n="0bb458b8">
              Beräkningen av de förslag som är under genomförande detta år
              handlar om minus 10 miljarder, det vill säga 10 procent av regelbördan
              som är beräknad till ungefär 100 miljarder kronor.
            </seg>
            <seg n="0a9955e1">
              I skrivelsen redovisar regeringen sitt arbete. 12 departement
              och 52 myndigheter har lämnat underlag. 600 konkreta förslag är
              antingen genomförda eller under beredning och utarbetande. Förslag
              kommer in från näringsliv och enskilda. Många viktiga sådana kan
              läggas samman.
            </seg>
            <seg n="ee607d78">
              Det är fem nyckelverktyg. Vi har mätningarna, givetvis. Det gäller
              att inte försöka fly från bassituationen. Den mätning som Börje
              Vestlund hänvisade till tidigare kom tre månader efter det att
              den här skrivelsen var gjord. Det är lite svårt att få in den
              i efterhand.
            </seg>
            <seg n="5241f444">
              Vi har regelkonsekvensförordningen, regelråd, samråd löpande
              hela tiden med näringslivet och genomförande av den här handlingsplanen.
            </seg>
            <seg n="13bb4de1">
              Till syvende och sist handlar det om ett handfast arbete varje
              dag inom ramen för verktygen och att nöta in det i alla processer.
              Det är viktiga organ. Därför är jag övertygad om att när vi väl
              har detta på plats och nöter in det kommer trenden att vända.
            </seg>
            <seg n="f2e70fc4">
              Det är viktigt att det finns ett sammanhållet ansvar med en helikoptersyn
              på Näringsdepartementet, men varje enskild aktör, myndighet och
              departement måste ta ansvar.
            </seg>
            <seg n="83c99082">
              Det här handlar ju om verktygen, men det handlar också om de
              konkreta förslagen i sig som till exempel uppdraget till Bolagsverket
              att lägga samman ungefär 90 register till en portal, i praktiken
              ett. Det är stor skillnad.
            </seg>
            <seg n="d6855a67">
              Det handlar om förslagen i budgetproposition på skatteområdet.
              Det dundrar in propositioner varje dag med konkreta lagstiftningsförändringar.
              Så sent som i dag kom det en som gäller förenklad revisorsgranskning
              vid fusion av aktiebolag förvisso ingen regelbörda som drabbar
              de flesta dagligen, men de gånger det händer är det viktigt.
            </seg>
            <seg n="166ac6eb">
              Vi i utskottet har konstaterat att vi tror att de fem huvudsakliga
              verktygen är ändamålsenliga. Därför är det viktigt att Regelrådet
              kommer i gång med sitt arbete ordentligt.
            </seg>
            <seg n="5df94b07">
              Jag anser att motionerna, som i huvudsak har rätt generella förslag,
              i hög grad är tillgodosedda med den här handlingsplanen, konsekvensförordningen
              med mera.
            </seg>
            <seg n="8e2945fa">
              Fru talman! Jag tycker att det är viktigt att det är en konstruktiv
              process. Vi är överens om målet. Precis som det var bra att oppositionen,
              som jag tillhörde före valet, ständigt jagade regeringen då är
              det bra att oppositionen gör det nu eftersom det leder oss framåt.
            </seg>
          </u>
          <note n="66ac0e61">
            Fru talman! Jag yrkar bifall till utskottets förslag att lägga
            skrivelsen till handlingarna och ser fram emot nästa skrivelse
            i maj 2009 med nya mätningsresultat i rätt riktning.
          </note>
          <note type="speaker" n="3373f1ea">
            Anf. 134 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-0" n="35dab56d">
            <seg n="6fee2e0e">
              Fru talman! Inte alla förslag som har lagts fram av den här regeringen
              har ökat regelkrånglet, men det har varit en större andel där
              regelbördan har ökat och en mindre andel där regelbördan har minskat,
              enligt de mätningar som bland annat Näringslivets Regelnämnd har
              tittat på och som man har kommit fram till. Det är ett tag sedan
              det kom någon mätning. Det är möjligt att det är lite andra siffror
              i dag.
            </seg>
            <seg n="8982ba4b">
              Karin Pilsäter kan kanske peka på ett par saker som har kommit
              sedan den senaste propositionen. Men när skrivelsen lades fram
              var situationen den att regelbördan hade ökat ordentligt.
            </seg>
            <seg n="31610ab6">
              Varför har man inte haft den här synen på alla departement när
              man har tagit fram nya regler för företag? Det här måste man ha
              tappat bort under resans gång. Jag kan inte förstå saken på annat
              sätt. Jag delar helt och hållet Karin Pilsäters uppfattning när
              det gäller att det tar sin tid att arbeta igenom och få fram metoder.
              Men man hade ju tagit fram ett antal metoder för att arbeta in
              i departementen. De skulle göras om, och det har tagit ytterligare
              två år. Nu har man dem på plats. När tänker man börja leverera?
              Det tycker jag är det intressanta i den här debatten.
            </seg>
          </u>
          <note type="speaker" n="786bfb35">
            Anf. 135 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-20f0fd09c3576c16-1" n="14e983d5">
            <seg n="8e49b169">
              Fru talman! Vi kan fördjupa oss något i tidsförloppen. Den mätning
              som kom gällde ju perioden fram till den 31 december 2007. Mycket
              av den ökade regelbörda som kom under 2007 härrör till beslut
              som har fattats tidigare, men trätt i kraft under 2007. Vissa
              som kommer från den nya majoritetens faktiska beslut och också
              började gälla 2007 har medfört ökat regelkrångel. Det är helt
              klart så. Det var den typen av beslut som har fått ett snabbt
              ikraftträdande och ett väldigt snabbt genomslag. På många andra
              områden har det varit konkreta förslag som har tagit längre tid
              för att få genomslag.
            </seg>
            <seg n="0b976c64">
              Det är bara att konstatera att om de här arbetsmetoderna hade
              varit på plats i förväg är det möjligt att en del av utformningen
              av förslagen och hantering av rapportering hade varit annorlunda.
              Det handlar inte bara om skattereglerna i sig utan också om hanteringen
              på företagen. Jag tror att både Skattemyndigheten och Finansdepartementet
              har en hel del bakläxa att göra och väga in den typen av aspekter,
              inte bara skatteprocenten. Den som stoppar ned blanketten i det
              bruna kuvertet måste tänka mycket noggrannare på hur den som sitter
              vid skrivbordet och sprättar upp det ska bära sig åt för att fylla
              i den.
            </seg>
            <seg n="5cb03ca7">
              Jag tror att vi alla kan vara överens om att det krävs en ordentlig
              uppspottning där.
            </seg>
          </u>
          <note type="speaker" n="2da1be59">
            Anf. 136 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-1" n="35dab56d">
            <seg n="09bfe6d3">
              Fru talman! Det är i viss mån sant. Vi är helt överens om att
              det ska bli enklare, roligare och lönsammare att vara företagare
              och att det ska vara centralt att minska regelbördan.
            </seg>
            <seg n="d673abea">
              Om det nu är så centralt, varför gjorde man de här tabbarna?
              Vi ska kanske inte tala om vad som hänt den senaste tiden, men
              vi vet att ganska långt in på denna mandatperiod har regelbördan
              ökat rejält för företagen. Företagen omvittnar det. Vi har inte
              bara den mätning som har gjorts av Näringslivets Regelnämnd. Svenskt
              Näringsliv har haft samma uppfattning och Nutek har haft samma
              uppfattning. Det är inte bara en myndighet eller en organisation
              som har hävdat detta. Jag vet inte vad Företagarna har sagt i
              den här frågan.
            </seg>
            <seg n="22928529">
              Reglerna har ökat med en regering som sade att den här frågan
              är central. Hur kan det komma sig att man skapar så många regler
              att det nästan har slagits rekord, och regelkrånglet har ökat
              mer än på många år?
            </seg>
          </u>
          <note type="speaker" n="710b7dd5">
            Anf. 137 KARIN PILSÄTER (fp) replik:
          </note>
          <u who="karin_pilsater_c57dc7" xml:id="i-20f0fd09c3576c16-2" n="14e983d5">
            <seg n="27bfc204">
              Fru talman! Vi ska inte ta i så att vi spricker. Den ökning som
              skedde under 2007 har till stor del sin grund i beslut som var
              fattade tidigare. Det handlar inte bara om regler. När man mäter
              handlar det också om den praktiska utformningen av rapportering
              och redovisning. Jag har redan sagt att det finns mycket att önska
              och måste bli en striktare linje på utformningen där.
            </seg>
            <seg n="dc4a7fe8">
              Men det har faktiskt hänt en rad olika saker. Bland det första
              som också gjordes hösten 2006 var att medfinansieringen av den
              förlängda sjukpenningen avskaffades. Det var inte bara krångelfråga
              i sig utan handlade just om den stora oro som man som företagare
              med kanske en eller upp till tio anställda går omkring och bär
              på att man ska råka ut för att bli ansvarig för en rehabiliteringsutredning.
              Väldigt få råkar ut för det, men det är en oro som man går och
              bär på.
            </seg>
            <seg n="e5cc3a06">
              Det förändringsarbete som nu sker när det gäller socialförsäkringarna,
              vilket förvisso inte är klart än, kommer inte bara att handla
              om en regelförenkling. Det kommer också att innebära att en väldig
              massa energi som man i dag ägnar åt att fundera på vad som egentligen
              gäller i stället kan användas för att driva företag.
            </seg>
            <seg n="90d4eb84">
              Sedan måste man jobba på många olika fronter. Det sker också
              en väldig massa översynsarbete av lagstiftning och förordningar
              som handlar just om förenkling i hanteringen. Men det som måste
              passera genom riksdagen och som därför ofta tar ytterligare lite
              tid handlar exempelvis om sådant som den direkta utformningen
              av skatteregler.
            </seg>
            <seg n="e8f4a29a">
              När det gäller till exempel sänkningarna av arbetsgivaravgifter
              för unga, nystartsjobb och annat som är en del av den ökade regelbördan
              måste detta vägas mot fördelen att få dessa skattesänkningar.
              Men detta kan säkert utformas på ett betydligt enklare sätt så
              att det inte uppfattas som att man samtidigt har fått en extra
              arbetsuppgift.
            </seg>
          </u>
          <note type="speaker" n="32b40566">
            Anf. 138 STAFFAN ANGER (m):
          </note>
          <u who="staffan_anger_5fad19" xml:id="i-648b387b3963b896-0" n="8efb2359" next="i-3a79fd49ec686777-0"/>
          <note n="2895e89a">
            Fru talman! Jag börjar med att yrka bifall till förslaget i näringsutskottets
            betänkande 5 och avslag på oppositionens tre reservationer.
          </note>
          <u who="staffan_anger_5fad19" xml:id="i-3a79fd49ec686777-0" n="8efb2359" prev="i-648b387b3963b896-0">
            <seg n="474dbe41">
              Vi behöver fler företagare i Sverige, och vi behöver företag
              som växer. Vi behöver ett ökat företagande för att klara välfärden
              och sysselsättningen. Det måste därför göras enkelt och lönsamt
              att driva företag i Sverige, och företagens kostnader för att
              följa de regelverk som finns ska göras så små som möjligt.
            </seg>
            <seg n="b2885980">
              Alliansregeringen har lovat sina väljare att till hösten 2010
              minska företagens kostnader för att följa statliga regler med
              25 procent. Det är ett mycket tufft löfte.
            </seg>
            <seg n="46dff113">
              Även inom EU har det tagits beslut om att minska kostnaderna
              med en fjärdedel, dock senast 2012. Det är viktigt att man kan
              följa detta eftersom det kan komma regler från EU som ökar kostnaderna.
            </seg>
            <seg n="2358b51d">
              Fru talman! Alliansregeringen har verkligen med kraft drivit
              denna fråga. 12 departement och 52 myndigheter runt om i landet
              har involverats i att ta fram en handlingsplan för regelförenklingsarbetet
              och genomföra detta. Tusentals personer är involverade i detta.
              Alla vet att om man ändrar regler och ändrar en organisation,
              vad det än handlar om en statlig förvaltning eller ett företag
              finns det alltid motstånd.
            </seg>
            <seg n="eb313946">
              Regelförenklingsarbetet har kommit att genomföras med fem centrala
              verktyg, och det är viktigt att vi alla är överens om hur viktiga
              de är för att klara detta.
            </seg>
            <seg n="8825faef">
              Det första steget är en mätning av företagens administrativa
              kostnader. Det är ett viktigt mätresultat för att man ska se var
              arbetet sker och var besparingar görs. Mätarbetet utförs av Nutek
              med hjälp av den så kallade standardkostnadsmetoden som har utvecklats
              i Nederländerna och som man arbetar med inom EU.
            </seg>
            <seg n="1e97aabe">
              Jag har i näringslivet lärt mig hur viktigt det är med kvantifierbara
              mål och uppföljning av dessa mål. Är målen kvantifierbara arbetar
              organisationen för att nå dessa mål.
            </seg>
            <seg n="b888dc7a">
              Vi har även en konsekvensutredning vid regelgivning. Syftet med
              konsekvensutredningen är att vi ska försäkra oss om att regleringen
              verkligen behövs, att det aktuella problemet kan lösas genom regelförändringar
              samt att vi ska se vilka effekter förslaget får. I detta ingår
              inte minst vilka kostnader företaget åläggs.
            </seg>
            <seg n="78abfdc2">
              Ett tredje verktyg är det regelråd som inrättats. Regelrådet
              är ett rådgivande organ som ska bistå regeringen och myndigheterna
              i arbetet med regelförändringar för företagen. I rådet ska tre
              ledamöter och tre ersättare ingå. Det löpande arbetet kommer att
              skötas av ett sekretariat. Rådet ska kontrollera att konsekvensutredningar
              är genomförda och bedöma om de nya reglerna uppnår sitt syfte
              till en låg kostnad för företagen. Det är en väldigt viktig organisationsförändring.
            </seg>
            <seg n="3b614ef0">
              En fjärde central del är regeringens intensiva samråd med näringslivet.
              Intresset för att minska den byråkrati som företagare drabbas
              av är stort, och hundratals förslag har inkommit direkt från näringslivet
              och dess företagare i Sverige. Det är väldigt viktigt. Det är
              de som vet vad som behöver ändras.
            </seg>
            <seg n="fadbdd06">
              Som femte verktyg har vi den handlingsplan som har upprättats.
              Den omfattar 600 åtgärder. Nära 200 åtgärder har genomförts, planeras
              eller utreds av regeringen, och 400 åtgärder ska hanteras av myndigheterna
              under regeringen.
            </seg>
            <seg n="0ebe86af">
              Fru talman! Hela detta regelförenklingsarbete är inte helt lätt
              att överblicka, ännu mindre att genomföra. Men man måste sätta
              målen högt. Det har jag också lärt mig. Många personer arbetar
              med detta på departementen och hos myndigheterna tusentals personer.
              Trots att EU-kommissionen driver samma regelförenklingsmål som
              vi har ett problem varit att EU-besluten i många fall ökar byråkratin
              i Sverige. EU har också inrättat en konsekvensbedömningsnämnd
              som ger råd och rekommendationer om genomförda konsekvensanalyser.
              Därtill har EU förstärkts med en så kallad högnivågrupp som ska
              ge råd till kommissionen i det fortsatta utvecklingsarbetet.
            </seg>
            <seg n="af3b80ac">
              Det är naturligtvis viktigt att nu med full kraft revidera den
              handlingsplanen och agera kraftfullt. Departementen ska nu tillsammans
              med ett fyrtiotal myndigheter uppdatera respektive departements
              handlingsplan och avge rapport till Näringsdepartementet senast
              den 2 mars 2009. Förhoppningsvis kommer ännu fler besparingar
              in i handlingsplanen och nya aktiviteter att upprättas.
            </seg>
            <seg n="baa1798c">
              Fru talman! En viktig besparing gäller företagens uppgiftslämnande
              till statliga myndigheter. I dag fyller svenska företagare i 94
              miljoner blanketter årligen, och kostnaderna för denna byråkrati
              är givetvis enorma. En samordning av detta uppgiftslämnande är
              därför absolut nödvändig.
            </seg>
            <seg n="8470bc04">
              Regeringen har gett Bolagsverket i uppdrag att utarbeta ett förslag
              för hur företagens uppgiftslämnande till statliga myndigheter
              ska minska. Uppdraget ska redovisas den 30 april 2009, och Bolagsverket
              ska i detta arbete samverka med andra myndigheter. Här finns säkerligen
              mycket stora besparingar att göra, det kan jag lova er.
            </seg>
            <seg n="ce47ab9a">
              Även i Regeringskansliet pågår regelförenklingsarbetet intensivt.
              En statssekreterargrupp utfärdade i juni 2008 riktlinjer för arbetet
              med konsekvensutredningar. Enligt gällande riktlinjer ska en utredning
              genomföras så snart nya och ändrade regler tas fram i Regeringskansliet.
              I budgetpropositionen finns ett flertal förenklingar vad gäller
              uppgiftslämnande och garantier.
            </seg>
            <seg n="0c880f6f">
              Fru talman! Jag är övertygad om att detta regelförenklingsarbete
              som är så ambitiöst och välorganiserat kommer att skapa utrymme
              för stora besparingar när vi summerar detta under hösten 2010.
              Det är oerhört viktigt att vi genomför detta så att företagens
              kostnader minskar och därmed skapar såväl incitament som flexibilitet
              för ett växande företagande i Sverige i en kraftfullt globaliserad
              värld.
            </seg>
          </u>
          <note type="speaker" n="095f2ec1">
            Anf. 139 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-2" n="35dab56d">
            <seg n="e2ec1b2b">
              Fru talman! Det slående är alla superlativer som Staffan Anger
              använder om vikten av denna fråga. Jag tror att många skulle kunna
              ställa upp på detta. Men problemen kommer fram när man synar korten
              lite grann.
            </seg>
            <seg n="17c93d67">
              Låt mig först ta upp det som faktiskt hände efter detta. Jag
              tror nämligen att vi även är ganska överens om vad jag sade inledningsvis
              om hur den tidigare oppositionen agerade när det gäller dessa
              frågor. Sedan tillträdde man. Man hade ganska många förslag.
            </seg>
            <seg n="5fc64c41">
              Vi tog fram 300 förslag ur den skrivelse som redovisades under
              det sista året under den förra mandatperioden. Alla de förslag
              och metoder som vi hade tagit fram lades på is de skrotades och
              togs bort eftersom allt sedan skulle göras om.
            </seg>
            <seg n="ce14ad03">
              Var det värt det arbetet att behöva ta bort ett antal förslag
              för att på det sättet se till att företagen inte kunde få de välförtjänta
              och viktiga ändringar som skulle ha kommit? Det är alltså min
              fråga till Staffan Anger.
            </seg>
            <seg n="1779560a">
              Det är mycket som jag kan hålla med Staffan Anger om. Det var
              tusentals människor som jobbade med det här också på vår tid ingenting
              har förändrats i det avseendet när vår handlingsplan togs fram.
            </seg>
            <seg n="20d7c6ab">
              En annan sak som jag måste ta upp gäller samrådet med företagen.
              Det är naturligtvis viktigt. Men det får inte vara bara samråd.
              Samråd måste innebära att det också blir konkreta förslag. Men
              hittills, fru talman, har det inte funnits några konkreta förslag.
              Vi har absolut inte fattat några beslut i denna kammare. Dessutom
              har det varit väldigt få beslut från myndigheterna.
            </seg>
          </u>
          <note type="speaker" n="cd6b97fc">
            Anf. 140 STAFFAN ANGER (m) replik:
          </note>
          <u who="staffan_anger_5fad19" xml:id="i-36f0b70755ae8abf-0" n="8efb2359">
            <seg n="2917515b">
              Fru talman! Börje Vestlund vet mycket väl hur ni tidigare i regeringsställning
              misslyckats med den här uppgiften. Under Mona Sahlin som näringsminister
              satte ni i gång med simplexmetoden men kom i princip ingen vart.
              Det är väl ganska naturligt att man försöker börja på ny kula,
              att man när man ska göra ett så här svårt och omfattande arbete
              börjar från scratch.
            </seg>
            <seg n="54216527">
              Här är det, som jag brukar säga, ett maratonlopp. Det är ett
              tufft maratonlopp i uppförsbacke. Nu har vi kommit halva vägen.
              Vi har en bra organisation och 600 förslag. Arbetet med ca 170
              åtgärder avslutades under år 2007.
            </seg>
            <seg n="e4befdc5">
              Ni däremot gav i stort sett upp. Det kom inga förslag från er
              regering under tolv år. Ni klarade inte av detta. Därför är det
              ganska naturligt att för att få med sig folk på att göra dessa
              förändringar i en så jättelik organisation måste den ideologiska
              bakgrunden finnas för att man verkligen ska vilja förändra. Det
              gäller att verkligen sälja in detta.
            </seg>
            <seg n="12d3c585">
              När det finns tolv departement och vi vet att ministrarna informerar
              mycket hårt och talar om målsättningarna i organisationen och
              när det finns 52 myndigheter är det fråga om ett mycket stort
              arbete med att sälja in. Det innebär också att de som jobbar med
              detta ställer upp i de här frågorna.
            </seg>
            <seg n="7c8df776">
              Den här frågan är mycket viktig för svenskt näringsliv. Därför
              är jag väldigt glad över att vi har kommit så här långt och över
              att det gjorts så här bra.
            </seg>
            <seg n="0a412edf">
              Den andra frågan kan vi ta senare.
            </seg>
          </u>
          <note type="speaker" n="86904b5a">
            Anf. 141 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-3" n="35dab56d">
            <seg n="9fee92ed">
              Fru talman! Den andra frågan är enkel: Vad kommer man att göra
              med de förslag som kommit från företagen när det gäller samrådsgrupperna?
            </seg>
            <seg n="5d4a9af2">
              Det jag skulle vilja ta upp i denna min andra replik gäller EU
              och EU-regelverket. Det ligger lite grann i vad Staffan Anger
              säger, men samtidigt liksom inte fullt ut. Enligt förra mätningen
              som Näringslivets Regelnämnd gjort är ju sanningen att man, till
              följd av EU-beslut, har ökat regelbördan med 12 procent. Resten
              var beslut som hade fattats av Sveriges riksdag, av nationella
              skäl.
            </seg>
            <seg n="1bf0ac88">
              Man kan då fråga sig om man hela tiden kan skylla på EU. Också
              jag har trott att det väldigt mycket varit så att vi har blivit
              tvingade att skapa lagstiftning på grund av EU-lagstiftningen.
              Så är det, men inte fullt så mycket som vi brukar säga i debatten.
              Jag tycker att det är värt att studera detta.
            </seg>
            <seg n="8ef54f3c">
              Sedan gäller det handlingsplanen. Ja, just det, det är fortfarande
              fråga om planer , Staffan Anger! Några verkliga förslag har inte
              kommit i särskilt stor utsträckning. Näringslivet mäter hur många
              förslag som har ökat krånglet och hur många förslag som har minskat
              krånglet. Mellanskillnaden ska vara så liten som möjligt. Hittills
              har ökningen av krånglet varit mycket större än minskningen av
              krånglet. Det ska bli intressant att se framtida mätningar.
            </seg>
            <seg n="bcad0eee">
              Fru talman! Slutligen: Det är väl sant att ideologin är viktig.
              Men denna gång kan jag, Staffan Anger, garantera att det inte
              har med den här frågan att göra. Jag tror att Staffan Anger och
              jag är lika engagerade i just den här frågan. Staffan Anger får
              le hur mycket han vill åt mig, men det är sanningen.
            </seg>
          </u>
          <note type="speaker" n="207197a4">
            Anf. 142 STAFFAN ANGER (m) replik:
          </note>
          <u who="staffan_anger_5fad19" xml:id="i-36f0b70755ae8abf-1" n="8efb2359">
            <seg n="fca4a422">
              Fru talman! Vi lyssnar naturligtvis mycket väl på näringslivet
              och på dess propåer i frågan. Men det innebär inte att vi kommer
              att acceptera allt som föreslås.
            </seg>
            <seg n="d3797700">
              Jag kan säga att jag har tillbringat hela mitt liv i företag.
              Har man jobbat i ett företag då vet man vilken enorm byråkrati
              det är. Det är en stor börda. Särskilt när jag var egenföretagare
              upplevde jag det; det vill jag säga.
            </seg>
            <seg n="7451f563">
              Sedan säger man att ingenting har gjorts. Men titta på regeringens
              hemsida! Där finns uppgifter om 170 åtgärder som genomfördes år
              2007. Ytterligare hundratals åtgärder är på väg. Det talas också
              om exakt vilka åtgärder som har vidtagits. Jag ska dock inte i
              detalj gå in på alla de bitarna. Men titta på detta, Börje Vestlund,
              för det är helt fantastiskt! På hemsidan finns också uppgifter
              om åtgärdsprogram på varje departement och varje myndighet.
            </seg>
            <seg n="c8d81cc8">
              En massa saker är på gång, men det tar tid. Det är inte så lätt
              att lösa detta direkt. Men det här kommer att vara färdigt och
              klart, för det finns en mycket stark ideologi i att vi vill se
              till att svenska företag har låga administrativa kostnader och
              att de i stället i den här globaliserade konkurrensen kan satsa
              på marknadsföring, produktion och produktutveckling. Det är inte
              rapporter till staten som man tjänar pengar på och som man överlever
              på.
            </seg>
            <seg n="57cdc4ff">
              Jag är säker på att Börje Vestlund är en företagsvän, och jag
              tycker att det finns vissa tendenser även inom oppositionen, också
              i Vänsterpartiet, till att numera försöka se på detta på ett vettigt
              sätt. Hjälp alltså i stället till med att komma med ytterligare
              förslag! Alla förslag tas emot. Vi tar gärna upp vartenda förslag
              som ni kommer med och värderar det utifrån företagens bästa.
            </seg>
          </u>
          <note type="speaker" n="30805885">
            Anf. 143 KENT PERSSON (v) replik:
          </note>
          <u who="kent_persson_558c98" xml:id="i-60787659ace89304-1" n="f23f9aa6">
            <seg n="649022b4">
              Fru talman! Jag har några kommentarer och en fråga.
            </seg>
            <seg n="8b398322">
              Staffan Anger säger att det ska vara lätt att starta företag
              ja. Jag har varit ute ganska mycket och har träffat folk på väldigt
              många nystartade företag inte bara på ett eller två företag utan
              på kanske 50, 60 eller 100 företag. Men jag har inte träffat på
              någon som sagt att det har varit svårt att starta företag. Däremot
              har man sagt att det är en himla massa administrativt jobb, pappersjobb,
              som man inte har lust att hålla på med. Det är en viss skillnad
              mellan att starta ett företag och att driva det.
            </seg>
            <seg n="0ef385b1">
              Staffan Anger säger att man ska ha högt satta mål. Ja, det är
              visserligen sant. Men jag har också lärt mig att man ska plocka
              de lägst hängande frukterna först för att visa på resultat och
              på att man är trovärdig. Jag tycker att regeringen under de här
              två åren har gjort en hel del misstag som medfört ökade administrativa
              kostnader.
            </seg>
            <seg n="6f9ec661">
              Något som jag väldigt mycket har funderat på är detta med att
              ett borttagande av regler kan bli kontraproduktivt; det kan få
              verkningar på andra samhällsområden. Jag undrar lite grann hur
              ni tänker när ni tar bort plikten att anmäla till Arbetsmiljöverket
              när det gäller olycksfall, allvarliga tillbud och så vidare på
              arbetsplatserna. På vilket sätt underlättas arbetet med att förbättra
              arbetsmiljön på arbetsplatserna när man så drastiskt minskar på
              den typen av uppgiftslämnande?
            </seg>
            <seg n="feed6470">
              Avslutningsvis i denna den första rundan: Hade Karin Pilsäters
              anförande och det som sades i replikskiftet funnits med i skrivelsen
              skulle jag ha yrkat bifall till den. Där tar man upp problemen
              med det arbete som det här innebär.
            </seg>
          </u>
          <note type="speaker" n="70467837">
            Anf. 144 STAFFAN ANGER (m) replik:
          </note>
          <u who="staffan_anger_5fad19" xml:id="i-36f0b70755ae8abf-2" n="8efb2359">
            <seg n="93bbbab0">
              Fru talman! Jag håller helt med dig, Kent Persson! Det är i dag
              lätt att registrera ett företag. Man ska ha sina 100 000 kronor,
              och man ska lämna in uppgifter om revisor och styrelse till Bolagsverket.
              Sedan får man ett godkännande.
            </seg>
            <seg n="f864c1dc">
              Jag håller också med dig om att det är otroligt jobbigt att driva
              ett företag. Det handlar om mer än 40 timmar, kanske om 50 eller
              60 timmar i början dessutom till en väldigt låg lön. Så är det.
              Därför måste vi göra allt, framför allt för de små och medelstora
              företagen, för att få en enklare administration, en enklare förvaltning
              över huvud taget. De stora företagen klarar sig alltid. De har
              stora vinster. De är internationella och så vidare.
            </seg>
            <seg n="6617e222">
              Men det handlar också om att kunna växa i Sverige. Vi ska ha
              klart för oss att globaliseringen hela tiden kommer att öka. Vi
              får allt större konkurrenter. I den rapport som gjorts kan vi
              se att Sverige har tappat marknadsandelar ute i världen, framför
              allt i Asien.
            </seg>
            <seg n="3b31e6d0">
              Apropå arbetsmiljörapportering och arbetsmiljölagen finns det
              i företagen, i alla stora och medelstora men även i små företag,
              en organisation som arbetar med arbetsmiljöfrågor. Ett företag
              som ska kunna rekrytera bra medarbetare måste ha det, annars får
              man ingen som vill arbeta i det företaget. Man har olika tjänstemän
              och arbetare utsedda till att arbeta med de här frågorna, och
              de gör det på heltid också. Det sker en minutiös rapportering,
              ofta i de stora företagen till företagsledningen också, om vad
              som har hänt, om det har varit någon arbetsmiljöolycka, vad man
              kan göra, hur man kan fixa detta. Det är inte Arbetsmiljöverket
              som kommer att lösa de frågorna. Det görs genom att företagen
              internt arbetar med det.
            </seg>
            <seg n="9062b6e4">
              Jag kan bara säga att svenska företag det finns en del andra
              länder där man inte gör på samma sätt gör detta på ett utomordentligt
              bra sätt. Jag är stolt över att de har en organisation för det.
            </seg>
            <seg n="1d676129">
              Men, Kent, jag känner dig väl, och jag är glad att du har anammat
              företagsaspekten för att komma från det parti som du kommer ifrån.
              Ni är inte så många som har gjort det.
            </seg>
          </u>
          <note type="speaker" n="84cd44b8">
            Anf. 145 KENT PERSSON (v) replik:
          </note>
          <u who="kent_persson_558c98" xml:id="i-60787659ace89304-2" n="f23f9aa6">
            <seg n="7dfbba13">
              Fru talman! Jag tror att Staffan Anger bör läsa vår budgetmotion
              när det gäller företagande. Där finns en hel del konkreta förslag
              som skulle underlätta för företagandet totalt sett i Sverige och
              minska regelbördan för redan befintliga företag.
            </seg>
            <seg n="b4d0ba9e">
              Jag noterar att Staffan Anger egentligen inte vill gå in på frågan
              om Arbetsmiljöverket och deras uppgift att vara en samordnande
              myndighet för arbetsmiljöarbetet i Sverige. Det är inte bara rapporteringsskyldigheterna
              som man nu slopar. Man har också dragit ned på antalet arbetsmiljöinspektörer
              så att det ligger under den nivå som EU rekommenderar att vi ska
              ha i Sverige. Det är vad som har hänt. Det här är ett arbete som
              är oerhört viktigt för att vi ska kunna minska antalet tillbud
              på arbetsplatserna.
            </seg>
            <seg n="eb6ae43b">
              Jag är medveten om att på många arbetsplatser sköts det här på
              ett utmärkt sätt. Det finns arbetsplatser där man åsidosätter
              arbetsmiljölagstiftningen och där det inte finns några arbetsskyddsombud
              heller som kan vara till stöd. Det är i det perspektivet som vi
              ska se Arbetsmiljöverkets roll i samhället och vikten av att de
              får inrapporterat vad som händer och sker. Det ska vara till stöd
              för riksdagen och regeringen när det krävs förändringar i arbetsmiljölagstiftningen.
            </seg>
            <seg n="c8483784">
              Gärna ett svar på frågan: Varför slopa det här uppgiftslämnandet
              när det är så viktigt för att främja arbetsmiljöarbetet på våra
              arbetsplatser?
            </seg>
          </u>
          <note type="speaker" n="e250e6b5">
            Anf. 146 STAFFAN ANGER (m) replik:
          </note>
          <u who="staffan_anger_5fad19" xml:id="i-36f0b70755ae8abf-3" n="8efb2359">
            <seg n="8c0c1e05">
              Fru talman! Jag håller helt med när det gäller arbetsmiljön.
              Den måste vara bra för de anställda. Den ska vara trygg, den ska
              vara säker och man ska kunna förebygga olyckor. I de företag som
              jag har haft kontakt med och som jag har arbetat i är det ett
              otroligt stort arbete. När man ska titta på den totala kostnaden
              för arbetsmiljöarbetet ska man inte bara titta på Arbetsmiljöverket
              utan på helheten. Det växer i företagen. Det är inte bara fråga
              om att ha skyddsombud och skyddsingenjörer, utan man ska ha fullt
              klart för sig att ska man rekrytera goda anställda måste man arbeta
              med detta. Det innebär inte att man behöver lägga stora slantar
              på Arbetsmiljöverket. Man måste i stället se till att ha en ideologisk
              inriktning på företagen, och det har företagare i dag. Det är
              väsentligt.
            </seg>
            <seg n="aa081b34">
              Vi kom lite grann in på Arbetsförmedlingen också, det står om
              det i er motion. Som det är nu sker huvuddelen av rekryteringen
              utanför Arbetsförmedlingen. I dagarna kommer vi att ha en stor
              sammankomst i Västerås där man tittar på nya arbeten och nya möjligheter.
              Det är 2 000 arbetstillfällen. Man kan anställa folk, och vi ser
              också på de företag och organisationer som arbetar med detta.
              Det är något helt annat än att bara koncentrera sig på Arbetsförmedlingen.
              Arbetsförmedlingen gör ett bra jobb och har sin roll, men de andra
              bitarna är nog så viktiga.
            </seg>
          </u>
          <note type="speaker" n="01c5266d">
            Anf. 147 JAN ANDERSSON (c):
          </note>
          <u who="jan_andersson_233a67" xml:id="i-0c3984807aaf7154-0" n="3b3bc1f6">
            <seg n="1e41abf3">
              Fru talman! Regelförenklingsarbetet är ett viktigt arbete för
              att skapa goda villkor för företagen och företagandet. Till många
              företagares vardag hör att när man ätit kvällsmaten, läst läxorna
              och läst godnattsagan är det dags att ta fram arbetet för administrationen
              för det egna företaget.
            </seg>
            <seg n="3c4d2479">
              Det är självklart helt nödvändigt att ha en administration. Det
              är nödvändigt att ha en fungerande administration i företaget.
              Jag säger inte att administrationen tar tid från företagandet.
              Det är en viktig del av företagandet. Men det är upp till politiken
              att skapa så enkla regler som möjligt för administrationen gentemot
              våra samhällsfunktioner. Det är ett politiskt ansvar.
            </seg>
            <seg n="844c4006">
              Därför har alliansregeringen satt upp ett riktigt tufft mål för
              hur vi vill förändra kostnaderna för regelverket för våra företag.
              Vi säger att vi ska sänka kostnaderna med 25 procent. Vi säger
              dessutom att det ska vara en märkbar förändring i företagens vardag.
              Det är ett riktigt tufft mål.
            </seg>
            <seg n="b6c10d3e">
              Vi vill att man som företagare ska ha möjlighet att gå till sängs
              på kvällen och precis som Karin Pilsäter sade tidigare inte bara
              när man vaknar upp utan också när man går och lägger sig känna
              sig något så när trygg med att man inte har glömt att skicka in
              någon uppgift eller missat någon ny regel som har börjat gälla
              just den här veckan.
            </seg>
            <seg n="2ce5f913">
              Som sagt är det en tuff målsättning. För att uppnå det målet
              krävs det så klart verktyg för att genomföra regelförenklingar.
              Alliansregeringen har valt att jobba med framför allt fem olika
              verktyg.
            </seg>
            <seg n="36a7d49a">
              Det första är att vi har beslutat att inrätta ett regelråd, som
              kommer att innebära att vi höjer kvaliteten och farten i regelförenklingsarbetet.
              Det är en idé som vi har lånat från Nederländerna och Tyskland
              som framgångsrikt har genomfört ett arbete med regelråd.
            </seg>
            <seg n="1b3447c3">
              Det andra är att vi inför en konsekvensutredningsförordning.
              Den gäller, även om man kan tro något annat när man läser reservationerna,
              samtliga departement och myndigheter i Sverige. Den gäller över
              hela linjen.
            </seg>
            <seg n="7f892bea">
              För det tredje företar vi mätningar. Det är oerhört betydelsefullt
              att vi vet om vi har uppnått målet och när vi har uppnått målet.
              Alliansregeringen har satt rejäl fart på att genomföra de här
              mätningarna för att vi faktiskt ska ha lite vettigt jämförelsematerial
              för att se hur regelförenklingarna utvecklas.
            </seg>
            <seg n="1a859d42">
              För det fjärde genomför vi ett brett samråd med näringslivet.
              Det är precis den vardagen som näringslivet upplever som vi vill
              påverka med regelförenklingarna. Vi har fått en fantastiskt god
              respons på de samråd som vi genomfört. Vi har fått in gott om
              goda förslag som vi kan använda i det fortsatta förenklingsarbetet.
            </seg>
            <seg n="920652c3">
              För det femte har vi en handlingsplan för hur vi vill genomföra
              regelförenklingarna. Jag ska i mitt anförande inte gå särskilt
              mycket in på vart och ett av de förslag vi har. Jag tror att det
              viktigare är att vi har ett brett angreppssätt och att vi systematiskt
              jobbar med det här. Sedan kan vi träta om det är 498 eller 602
              regelförenklingar på de första ett och ett halvt åren. För mig
              är det betydelsefulla att vi har en systematik i arbetet.
            </seg>
            <seg n="f2e69271">
              Som tidigare har sagts i den här talarstolen är vi inte i hamn
              när det gäller att minska med ungefär 25 miljarder. Ja, förvånansvärt
              hade det ju varit om vi hade varit i hamn med en 25-miljardersminskning
              på två års tid.
            </seg>
            <seg n="0c7efff9">
              Med den systematik som vi har i regelförenklingsarbetet och med
              de förslag som vi redan har fattat eller som är på väg fram tycker
              jag att vi med ganska snabb fart rör oss i riktigt rätt riktning.
            </seg>
            <seg n="9d04881e">
              Jag hoppas, för att ansluta där jag började, att våra företagare
              i Sverige ska få lite längre tid att läsa läxor och godnattsagor
              för sina barn innan de går och lägger sig.
            </seg>
            <seg n="5096e590">
              Med detta, herr talman, vill jag yrka bifall till majoritetens
              förslag i utskottet.
            </seg>
          </u>
          <note type="speaker" n="ee544272">
            Anf. 148 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-4" n="35dab56d">
            <seg n="2f8c466a">
              Herr talman! Vi är inte i hamn, säger Jan Andersson. Situationen
              ser ut ungefär som den gör vid Höga kusten, att det snarare har
              varit en landhöjning i det här sammanhanget därför att man till
              och med gått bakåt i de här frågorna.
            </seg>
            <seg n="d6da5327">
              Många av de här metoderna var ju redan framtagna. Varför dög
              inte de åt den här regeringen? Mätmetoderna var framtagna. Regelrådet
              fanns inte på plats, och regelförordningen fanns inte heller på
              plats. Dessa har ni själva kommit på. Men hur kunde det ta så
              lång tid som ett och ett halvt år att få fram den regelförordning
              som så gott som alla från majoriteten och även vi från vår sida
              har sagt är så central? Den borde väl ha varit på plats mycket
              tidigare. Är det inte det som man borde ha tagit itu med när man
              sagt att man vill arbeta med det systematiskt?
            </seg>
            <seg n="45cb47ec">
              Jag håller med Jan Andersson om att det är lite ointressant hur
              många förslag som genomförs varje år, men det måste ändå gå i
              rätt riktning. Och så här långt, herr talman, har det gått i fel
              riktning.
            </seg>
            <seg n="7e62e26a">
              Jag fick inte tillfälle i en tidigare replik att svara på frågan
              om de 170 åtgärderna. Låt oss anta att man har vidtagit 170 åtgärder.
              Men hur många åtgärder har man vidtagit som har ökat krånglet
              i företagen? Det framgår inte. Jag vill ställa frågan till Jan
              Andersson som jag har ställt vid ett antal tillfällen: När kommer
              det här arbetet att börja, så att regelbördan faktiskt minskar
              i företagen och inte ökar vad gäller nettot?
            </seg>
          </u>
          <note type="speaker" n="177d1d37">
            Anf. 149 JAN ANDERSSON (c) replik:
          </note>
          <u who="jan_andersson_233a67" xml:id="i-0c3984807aaf7154-1" n="3b3bc1f6">
            <seg n="5c23e593">
              Herr talman! Först vill jag fästa uppmärksamhet på 25-procentsmålet.
              Börje Vestlund sade tidigare att det redan var beslutat av den
              socialdemokratiska regeringen, vilket inte stämmer. Den gamla
              regeringen hade ju ingen målsättning för helheten. Man hade två
              delmål, ett när det gällde årsredovisningslagstiftningen och ett
              när det gällde skattebitarna 25 procent på det ena och 20 procent
              på det andra. Det är en väsensvid skillnad mot de mål som alliansregeringen
              har satt upp för helheten.
            </seg>
            <seg n="535a12b0">
              När det gäller mätningarna har alliansregeringen under ett och
              ett halvt år gjort mätningar på tolv områden. Perioden 20042006
              gjorde Maud Olofssons företrädare mätningar på åtta områden. Jag
              skulle nog vilja säga att vi har taggat upp arbetet rätt rejält
              både när det gäller mätningar och när det gäller målsättningen.
            </seg>
            <seg n="02d71864">
              Jag roade mig dessutom med att skriva ut den förra regeringens
              regelförenklingsskrivning för att spä på sifferexercisen. Jag
              vet inte hur många förslag det var, men jag kan läsa upp ett av
              de förslag som räknas in i det siffermässiga underlaget: Formen
              för biodlares anmälningsplikt om var bisamhällen är placerade
              har förenklats, vilket innebär att uppgiften kan lämnas via telefon
              i stället för skriftligen. Det är den typen av uppgifter som vi
              luras att debattera när vi bara staplar siffror på varandra. Ställ
              detta mot det förslag som vi nu har i tuben om 6 miljarder när
              vi slopar redovisningsplikten! 6 miljarder, det är riktiga pengar
              det.
            </seg>
          </u>
          <note type="speaker" n="7ea0db24">
            Anf. 150 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-5" n="35dab56d">
            <seg n="ec045c4a">
              Herr talman! Ja, och tänk så många företag som då kommer att
              bli utsatta för illojal konkurrens. Jag vet inte vem av er från
              allianspartierna som sade att man också måste se vilka effekter
              de förslag man lägger fram ger. Det kan faktiskt vara så att ett
              antal regler ökar men att det för företagen är positiva förslag.
              Jag vill instämma i det. Men det här gör att ett antal företag
              i stället utsätts för illojal konkurrens på grund av att man just
              tar bort revisionsplikten. Jag vet inte om det är ett bra exempel
              på hur man regelförenklar för företagen. Tvärtom skulle jag vilja
              säga att det totalt sett kan vara negativt för väldigt många företag.
            </seg>
            <seg n="8f853214">
              Jag håller med Jan Andersson om att sifferexercisen inte är så
              rolig. Jag tror att jag läste någonstans i någon av rapporterna
              att det mest lönsamma i pengar räknat var någon regel i elsäkerhetslagen.
              Den skulle dra in oerhört mycket pengar. Å andra sidan vet vi
              att elsäkerhetslagen har med liv och död att göra. Att ta bort
              en sådan regel kanske inte är det allra bästa exemplet.
            </seg>
            <seg n="0e55637a">
              Det gäller att hantera saker och ting rätt så att man inte gör
              fel saker och säger att nu ska vi minska antalet regler och sedan
              glömmer bort helheten, att vi också har andra syften med vår politik.
            </seg>
            <seg n="8f934286">
              Men det allra viktigaste i sammanhanget är om man, som arbetet
              är upplagt nu, verkligen kommer att uppnå sitt mål om de 25 procenten?
              Det har tagit två år att få organisationen på plats. Kommer man
              att klara 25 procent på de återstående två åren?
            </seg>
          </u>
          <note type="speaker" n="3a6b43ef">
            Anf. 151 JAN ANDERSSON (c) replik:
          </note>
          <u who="jan_andersson_233a67" xml:id="i-0c3984807aaf7154-2" n="3b3bc1f6">
            <seg n="0a6a2234">
              Herr talman! Börje Vestlund har tidigare sagt här att vi ökar
              kostnaderna med 2 miljarder under den första tiden. Ja, det stämmer.
              Man försökte göra något reptrick och säga att det berodde på hushållsnära
              tjänster eller liknande. Men vi vet att merparten av de 2 miljarderna
              hänför sig till förändringar när det gäller omvänd byggmoms och
              när det gäller personalliggare i hotell- och restaurangbranschen
              förslag som lades fram före regeringsskiftet. Vi ska vara någotsånär
              sanningsenliga när vi pratar om belopp här.
            </seg>
            <seg n="41bdf361">
              Näringslivets regelnämnd säger att med nuvarande förslag är 10
              miljarder inom räckhåll. 10 miljarder skulle jag vilja säga är
              förbaskat bra. Det ser vi efter två år av mandatperioden.
            </seg>
            <seg n="7abcb7a5">
              Jag har goda förhoppningar om att vi ska lyckas väl med regelförenklingsarbetet,
              och 10 miljarder är inte småpotatis.
            </seg>
          </u>
          <note type="speaker" n="020aec59">
            Anf. 152 MIKAEL OSCARSSON (kd):
          </note>
          <u who="mikael_oscarsson_e35f02" xml:id="i-980f188ed3ba04f5-0" n="2bbe1ff3" next="i-17afe30d2e0bfdf7-0"/>
          <note n="3ef5c340">
            Herr talman! Låt mig börja med att yrka bifall till näringsutskottets
            förslag till beslut i betänkande nr 5.
          </note>
          <u who="mikael_oscarsson_e35f02" xml:id="i-17afe30d2e0bfdf7-0" n="2bbe1ff3" prev="i-980f188ed3ba04f5-0">
            <seg n="f73b4265">
              För alliansregeringen är ett gott företagsklimat en förutsättning
              för en framgångsrik jobbpolitik och för att därmed skapa en grogrund
              för ökade resurser till välfärden.
            </seg>
            <seg n="d1193fc7">
              Kristdemokraterna och de övriga allianspartierna har en stolt
              historia i att ha drivit företagspolitiska frågor med kraft. Därför
              är det ingen slump att regeringen har genomfört så pass många
              reformer som den har gjort och som har bidragit till att förbättra
              företagsklimatet. Lägre arbetsgivaravgifter, lägre bolagsskatt,
              lindrigare sjuklöneregler, förbättrade 3:12-regler samt förlängd
              visstidsanställning är bara några exempel av alla de reformer
              som regeringen föreslagit så här långt.
            </seg>
            <seg n="48a5d29a">
              En viktig del i arbetet med att skapa bättre företagsklimat är
              att minska regelkrångel och administrativa kostnader.
            </seg>
            <seg n="ff8384d1">
              Ett konkret förslag som regeringen har lagt fram är borttagandet
              av revisionsplikten för små företag. Det är ett förslag som kommer
              att betyda besparingar på ungefär ½ miljard. Man kan tillägga
              att det i resten av Europa bara är Malta som har kvar revisionsplikten.
              Det är hög tid att vi följer efter. Detta är ett konkret förslag
              som kommer att ha stor betydelse.
            </seg>
            <seg n="7fd4e9de">
              Alliansen gick till val på minskade administrativa kostnader
              med 25 procent under mandatperioden. Det ska ses mot bakgrund
              av att vi redan 2002 fick med oss Miljöpartiet på en reservation
              i riksdagen om att begära av regeringen att intensifiera arbetet
              med regelförenklingar. Utan den reservationen hade vi kanske inte
              stått där vi står i dag. Även om den förra s-regeringen inte gjorde
              mycket på området skapade 2002 års reservation en ökad press och
              därmed en ökad medvetenhet om frågans betydelse.
            </seg>
            <seg n="9509b63c">
              I dag talar alla om regelförenklingar, vilket i sig är en stor
              framgång och har en opinionsbildande effekt. Frågan om regelförenklingar
              är inte alltid lätt. Det är inte svårt för en politiker att hitta
              på nya regler som kan ha behjärtansvärda syften men som för en
              företagare är ytterligare en pålaga.
            </seg>
            <seg n="2b715d2d">
              Varje ny regel kan isolerad te sig som en mycket liten börda
              för ett företag. Men alla nya regler kan sammantaget ändå komma
              att bli en stor belastning. Regeringen visar nu sin strategi för
              hur arbetet med att uppnå 25-procentsmålet ska uppnås. Ett sådant
              samlat grepp har vi aldrig sett förut i riksdagen. Oppositionen
              klagar på att arbetet går för sakta. Men det tar tid att identifiera
              vilka regler som är mest skadliga i den djungel av regler som
              finns. Det tar tid att bygga upp ett arbetssätt för att veta hur
              man ska kunna beräkna kostnader och hur regler som kan avskaffas
              eller förenklas ska kunna identifieras. Det mesta av grovjobbet
              är dock gjort. Nu är en struktur på plats, och jag hoppas att
              arbetet kan fortsätta ännu mer effektivt än det hittills har gjort.
            </seg>
            <seg n="e84696aa">
              Regeringen har bland annat beslutat att inrätta ett regelråd.
              Regelrådet innebär en markant kvalitetshöjning och kommer att
              ge regelförenklingsarbetet en viktig skjuts framåt. I och med
              detta placerar sig Sverige i samma kategori som framgångsländerna
              Nederländerna och Tyskland.
            </seg>
            <seg n="db5595ea">
              Herr talman! I Socialdemokraternas reservation hävdas det bland
              annat att regeringen inte har vidtagit några konkreta åtgärder
              utan i stället infört handlingsplaner och nya administrativa organisationer.
              Jag tycker att påståendet är märkligt och framstår som medvetet
              polemiskt. Jag tycker inte att det är seriöst att klaga på att
              vi tar fram handlingsplaner för hur antalet regler ska kunna reduceras
              när det i själva verket är fullt nödvändigt för att nå målet.
              Det är kanske just bristen på handlingsplaner och struktur som
              gör Socialdemokraterna så misslyckade på området. Socialdemokraterna
              är också mycket medvetna om att regeringen har genomfört en hel
              del åtgärder som har minskat företagens administrativa kostnader.
              Det är åtgärder som Socialdemokraterna har röstat nej till, till
              exempel slopandet av medfinansieringen till sjukförsäkringen,
              slopandet av förmögenhetsskatten och de ändrade momsbetalningsreglerna.
              Socialdemokraternas kritik i detta avseende ekar tomt.
            </seg>
            <seg n="62f5c9c9">
              Oppositionen kritiserar också regeringen för att ha ökat regelkrånglet
              i och med en differentierad skatt genom bland annat ungdomsjobben,
              avdrag för hushållsnära tjänster och nystartsjobben. Då måste
              man fråga sig vad oppositionens alternativ är. Oppositionen vill
              minska detta krångel genom att fördubbla arbetsgivaravgiften för
              personer under 26 år. De vill ta bort den mycket populära reformen
              med avdrag för hushållsnära tjänster som har skapat 10 000 nya
              jobb samt införa nya och krångligare skatteregler genom att differentiera
              skatten för mindre företag när ungdomar som har varit inskrivna
              hos Arbetsförmedlingen i mer än 100 dagar anställs. Oppositionen
              säger sig alltså vilja ta bort skattedifferentieringarna, men
              inför i stället nya och tar bort andra som ger mycket god effekt.
            </seg>
            <seg n="a6bcbe55">
              Herr talman! Oppositionens kritik mot regeringen ekar tomt. Ni
              i oppositionen är pinsamt medvetna om att ni själva inte har levererat
              något under de senaste tolv åren vid makten. Nu försöker ni smeta
              av det dåliga samvetet på alliansregeringen. Jag är dock övertygad
              om att när företagen ska döma regeringens arbete inom företagarområdet,
              bland annat hur det har gått med regelförenklingsarbetet, kommer
              de att se att mycket positivt har gjorts. Det är åtgärder som
              med en socialdemokratisk regering aldrig hade blivit verklighet.
            </seg>
          </u>
          <note type="speaker" n="f3840998">
            Anf. 153 KENT PERSSON (v) replik:
          </note>
          <u who="kent_persson_558c98" xml:id="i-60787659ace89304-3" n="f23f9aa6">
            <seg n="f4cbe871">
              Herr talman! Det var väldiga attacker på oppositionen som Mikael
              Oscarsson klumpade ihop i en hög! Jag vet inte om Mikael Oscarsson
              har missuppfattat vad det här handlar om. Han kanske tror att
              det är en allmänpolitisk debatt om skatteregler, skattelagstiftning
              och så vidare.
            </seg>
            <seg n="64b41e70">
              Låt oss börja med några av missförstånden. Mikael anklagar mig
              för att arbetet går för sakta. Jag har sagt att det är omöjligt
              att uppfylla tidsaspekten i det här. Det är en så komplex fråga
              som innehåller så många olika regler. Detta finns också med i
              själva yttrandet och underlaget för våra ställningstaganden.
            </seg>
            <seg n="6ed0155b">
              Ett konkret exempel som Mikael Oscarsson tar upp och hyllar och
              framhåller som något som företagen sparar pengar på är slopandet
              av revisionsplikten. Jag tror att Mikael Oscarsson har missuppfattat
              revisionens uppgift i samhället över huvud taget. Det är ett stöd
              för företagarna med en revision som går igenom bokföringen och
              ser till att den är korrekt och utförd utifrån gällande lagstiftning.
              Att ta bort det är att skjuta sig själv i foten.
            </seg>
            <seg n="a7474f57">
              Om företagen ska kunna konkurrera på lika villkor och följa lagstiftningen
              på samma sätt är revision absolut nödvändig. Det här är ingen
              uppgift som kommer att leda till minskade kostnader. Seriösa företag
              kommer att se till att det finns ordentlig bokföring och att det
              finns en revision av verksamheten så att de vet att de gör det
              de ska göra utifrån gällande lagstiftning. Om man inte gör det
              är man ute på tunn is. Då har man inte heller i förlängningen
              kontroll över sitt företag och sin verksamhet.
            </seg>
          </u>
          <note type="speaker" n="704dede2">
            Anf. 154 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-ac5a607a83757986-0" n="2bbe1ff3">
            <seg n="57a36e9c">
              Herr talman! Kent Persson säger nu att han och hans parti inte
              är så kritiska mot vårt arbetssätt med att minska antalet regler
              och kostnaderna för regelmassan. Det är bra. Då hoppas jag att
              vi också kan räkna med stöd från ditt parti i våra strävanden.
            </seg>
            <seg n="41dd597c">
              Det skulle också vara intressant att höra om Kent Persson har
              konkreta förslag som ska göra att vi minskar antalet regler och
              kostnaderna för desamma.
            </seg>
            <seg n="aa49f8d5">
              Kent Persson tycker dock inte om att vi vill ta bort revisionsplikten.
              Jag själv satt med i den referensgrupp som utredaren hade till
              sin hjälp när han utredde den saken. Jag tycker att Kent Persson
              behöver se sig om lite i världen. Som jag nämnde i mitt anförande
              är det bara Malta kvar som har den här regeln i dag. Kent Persson
              kan väl själv tänka ut att det inte är konkurrensneutralitet när
              vi har helt annorlunda regler än övriga Europa och att det här
              kostar pengar. Jag vill gärna ha din respons på det.
            </seg>
          </u>
          <note type="speaker" n="cd4bada1">
            Anf. 155 KENT PERSSON (v) replik:
          </note>
          <u who="kent_persson_558c98" xml:id="i-60787659ace89304-4" n="f23f9aa6">
            <seg n="5d24521c">
              Herr talman! Vår utgångspunkt när det gäller revisionsplikten
              är att den ska vara kvar. Den är ett stöd för företagandet. Den
              är också ett stöd för att upprätthålla en konkurrensneutralitet
              mellan företagen så att det inte uppkommer oegentligheter. Det
              här är oerhört viktigt för företagen.
            </seg>
            <seg n="770e028c">
              När jag är ute och pratar med företagen tycker de inte att detta
              är någon stor fråga över huvud taget. Det gäller framför allt
              de mindre företagen. De ser ett stöd i det hela. Det kostar pengar;
              det är de givetvis medvetna om. De säljer ju också varor och tjänster
              till andra som de tar betalt för.
            </seg>
            <seg n="04547dec">
              Det Mikael Oscarsson gör sig skyldig till är att klumpa ihop
              saker och ting. Håll reda på de reformer som ni fattar beslut
              om i riksdagen och som påverkar regelkrånglet! Det blir krångligt
              när man inte kan definiera vad en hushållsnära tjänst är. Det
              blir krångligt inte bara för skattemyndigheterna utan det blir
              krångligt för den som ska utnyttja ett företag och det blir krångligt
              för företagarna att förutse vad som är en hushållsnära tjänst.
            </seg>
            <seg n="f33109ab">
              Det här kan väl ändå inte vara nytt? Det är den typen av utredningar
              som måste föregå varje lagförslag i riksdagen när vi ska ta ställning
              till huruvida ett förslag är bra eller inte. Nu pratar jag utifrån
              ett regelförenklingsarbete, inte utifrån det eländiga liggande
              förslaget. Det har jag även annan kritik mot.
            </seg>
            <seg n="42992aef">
              Det finns en rad områden inom skattelagstiftningen. Min syn på
              skattelagstiftningen är att den ska vara likformig, tydlig och
              förutsägbar. Det blir den inte om man ideligen hittar på särlösningar
              beroende på om det är fråga om 16 år, 65 år eller 75 år. Det leder
              inte till mindre krångel utan ökat krångel.
            </seg>
          </u>
          <note type="speaker" n="20ea9eb1">
            Anf. 156 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-ac5a607a83757986-1" n="2bbe1ff3">
            <seg n="5ecc0594">
              Herr talman! Kent Persson är fortfarande engagerad anhängare
              av revisionsplikten för små företag. Det är fritt fram att ha
              den hållningen. Alliansregeringen är dock av en annan åsikt, och
              att minska kostnaderna för administrationen är något som har varit
              till stor hjälp för småföretagare.
            </seg>
            <seg n="d8aa944d">
              Kent Persson gör utfall mot hushållsnära tjänster. Det är inte
              första gången vi hör det här i riksdagen, men samtidigt är det
              ganska tragiskt att höra att en reform som regeringen har infört
              som har gett 10 000 nya arbetstillfällen, 75 procent direkt från
              arbetslöshet, arbete som annars skulle ha utförts svart, vill
              Vänsterpartiet ytterligare en gång kritisera. Men det här är någonting
              som jag tror kommer att bli så omtyckt att man vid ett eventuellt
              regimskifte i framtiden inte kommer att våga röra den.
            </seg>
            <seg n="3f832111">
              Kent Persson hade vidare en utläggning om att vi inte utreder
              saker och ting. Självklart vill vi att allt ska utredas. De förslag
              som vi lägger fram är väl utredda, och de kommer att vara till
              nytta för företagsamheten, inte minst i fråga om de regelförenklingar
              som vi är i så starkt behov av.
            </seg>
            <seg n="4f4f5e8a">
              Någon talade om att företagare förra året skickade in 94 miljoner
              blanketter. Det finns mycket att göra, och vi har kommit en bit
              på väg. Men det finns mer att göra.
            </seg>
          </u>
          <note type="speaker" n="20b6f227">
            Anf. 157 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-6" n="35dab56d">
            <seg n="c29d8379">
              Herr talman! Jag tänkte inte begära replik på Mikael Oscarssons
              anförande, men han breddade debatten till att i stället för som
              andra talare hålla sig till sakfrågan Staffan Anger, Karin Pilsäter
              och Jan Andersson till att tvunget börja gräla på sedvanligt manér.
            </seg>
            <seg n="9323cf06">
              Helt riktigt, Mikael Oscarsson, är borttagandet av förmögenhetsskatten
              en regelförenkling. Självklart är det så. Men då kan Mikael Oscarsson
              komma på tanken att ta bort alla skatter för företagen. Då har
              det absolut bästa regelförenklingsarbetet gjorts. Det måste väl
              vara mest effektivt. Det blir en konstig debatt, herr talman,
              när man diskuterar detta.
            </seg>
            <seg n="ad2ec86f">
              Jag har inte försökt att hålla mig till frågan om regelsystemet
              när det gäller hushållsnära tjänster. Jag har inte velat ta upp
              den diskussionen, utan jag kan gärna debattera den vid något annat
              tillfälle med Mikael Oscarsson. Men det råder inget tvivel om
              att frågan om hushållsnära tjänster innebär många gränsdragningsproblem
              och mycket regelkrångel för att se till att göra de avgränsningar
              regeringen har tagit upp.
            </seg>
            <seg n="2592b72e">
              Huruvida reformen är god eller ej tar jag inte ens upp i den
              här debatten. Jag tar upp regelfrågorna, ingenting annat.
            </seg>
            <seg n="e3fc4013">
              Det går alltid att ta upp andra saker, men vad hade frågan om
              ungdomsskatten i den här debatten att göra? Jag vet inte, herr
              talman. Om den skatten förenklar eller gör det krångligare har
              jag ingen uppfattning om. Man kunde ha hållit sig till vad den
              här debatten handlar om, nämligen regelkrånglet i företagen som
              har ökat sedan den borgerliga regeringen tillträdde.
            </seg>
          </u>
          <note type="speaker" n="1963c789">
            Anf. 158 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-ac5a607a83757986-2" n="2bbe1ff3">
            <seg n="6ceb623c">
              Herr talman! Det var tydligt att Börje Vestlund surnade till
              av mitt anförande. Jag tar gärna debatter om olika frågor. En
              sak som särskilt upprör Börje Vestlund är frågan om förmögenhetsskatten.
              Han försöker göra sig lite lustig över den. Börje Vestlund borde
              i stället åka på studiebesök österut, till exempel Finland. Där
              stöder socialdemokraterna borttagandet av denna regel. Man hänvisar
              till att den är skadlig för Finland. Den tar bort kapital från
              Finland som skulle göra att det blir bättre småföretagarklimat
              och nyinvesteringar. Börje Vestlund bör bege sig på studiebesök
              och få sig en genomgång av hur skadlig förmögenhetsskatten är
              och varför den ska bort.
            </seg>
            <seg n="22c48d81">
              Vi i alliansen har varit klara över detta ända sedan valrörelsen.
              Nu genomför vi detta, och det är till nytta och gagn för landets
              företagsamhet.
            </seg>
            <seg n="2093c222">
              Jag förstår på sätt och vis när Börje höjer rösten i frågan.
              Jag var med i riksdagen när Mona Sahlin var biträdande näringslivsminister.
              Med buller och bång skulle det bli satsningar på regelförenklingar.
              Simplex sattes i gång, och det var mängder av samtalsgrupper.
              Men samtalsgrupperna blev bara samtalsgrupper. Det bidde ingenting.
              Det bidde en tummetott. Det blev ingenting som märktes för företagarna.
              Därför tar vi nu krafttag för att det ska bli någonting. Vi har
              kommit en hel del på väg. Näringslivets regelråd har visat på
              att de förslag som vi har lagt fram redan har minskat kostnaden
              för regelbördan med 10 miljarder. Det är inte dåligt på mindre
              än två år.
            </seg>
          </u>
          <note type="speaker" n="d78bb3a7">
            Anf. 159 BÖRJE VESTLUND (s) replik:
          </note>
          <u who="borje_vestlund_da672f" xml:id="i-4247c53dfcd30747-7" n="35dab56d">
            <seg n="7932ded8">
              Herr talman! Den här debatten handlar inte om förmögenhetsskatten.
              Jag tänker inte kommentera den ytterligare.
            </seg>
            <seg n="10f9cba4">
              Däremot tänker jag kommentera frågan om Simplexgrupperna och
              det man stod inför något senare under mandatperioden dock i det
              här sammanhanget. Jag är ganska säker på att när de dåvarande
              företrädarna i näringsutskottet dundrade på och sade att det inte
              har hänt någonting sade Mona Sahlin eller om det var Leif Pagrotsky,
              jaha, det var Mona Sahlin att det händer mycket och att åtgärder
              är på gång.
            </seg>
            <seg n="3661884e">
              Det är precis samma sak också som den här regeringen säger. Vi
              konstaterar och vi har gott underlag för det att ingenting har
              hänt. I varje fall är näringslivet och vi överens om det. Ni säger
              att det händer mycket. Jag vågar påstå att den som lever får se.
              Jag betvivlar att det kommer att hända så mycket. Men det är min
              uppfattning. Jag hoppas för företagens skull att Mikael Oscarsson
              har rätt, men jag måste säga att jag är tveksam till hur mycket
              det kan bli av detta. Det har utretts och utretts, och det verkar
              fortsätta att utredas. De konkreta förslagen läggs inte fram.
            </seg>
          </u>
          <note type="speaker" n="58ebaf02">
            Anf. 160 MIKAEL OSCARSSON (kd) replik:
          </note>
          <u who="mikael_oscarsson_e35f02" xml:id="i-ac5a607a83757986-3" n="2bbe1ff3">
            <seg n="78480437">
              Herr talman! Börje Vestlund hoppas verkligen att vi ska lyckas.
              Det är gott så. Jag är glad för det stödet. Jag hoppas dock att
              vi kan räkna in det stödet i omröstningarna och att det inte bara
              blir allmänt klagande. Om ni har konkreta förslag till förbättringar
              så lägg fram dem.
            </seg>
            <seg n="5fd79625">
              Vi har sannerligen konkreta förslag på hur vi ska förbättra och
              förenkla. Vi har 600 konkreta förslag som har kommit fram så här
              långt. 170 av dem har redan genomförts. Det är en ohygglig skillnad
              jämfört med när Mona Sahlin hade ansvaret och var biträdande näringsminister
              under Björn Rosengren. Det var alla dessa grupper, och det samtalades.
              Men det hände ingenting. Det var mycket snack och lite verkstad.
            </seg>
            <seg n="5288767a">
              Nu vill vi tvärtom visa att vi går till handling. Regelrådet,
              som nu införs, är ett konkret förslag på åtgärder som jag tror
              kommer att ha stor inverkan. Vi har fått en redovisning från regeringen
              om hur långt man har kommit. Jag ser med spänning fram emot nästa
              och hur vi ytterligare kan förbättra företagsklimatet för svenska
              företagare.
            </seg>
          </u>
          <note type="speaker" n="45e9dafb">
            Anf. 161 KRISTER ÖRNFJÄDER (s):
          </note>
          <u who="krister_ornfjader_87d9d0" xml:id="i-b17d5c196493286e-0" n="63dabed3">
            <seg n="05eb5858">
              Herr talman! Dagens debatt handlar om regelförenklingsarbetet.
              I det arbetet ändras mycket. En del är bra, annat har jag svårare
              att se fördelarna med. En sådan ändring är att man minskat möjligheterna
              för Arbetsmiljöverket att fungera.
            </seg>
            <seg n="368def68">
              I talarstolen kunde vi tidigare höra Moderaternas företrädare
              Staffan Anger säga att han inte tyckte att det gjorde något, att
              det i dag finns bra resurser vid företagen som kan hantera detta.
              Vi har i dagarna hört att 56 personer i år dött på sina arbetsplatser.
              Då är inte exempelvis egenföretagare, praktikanter och många från
              andra länder medräknade. Är det ett bra resultat? Är det en bra
              situation? Det tycker inte vi socialdemokrater.
            </seg>
            <seg n="5d4e2f46">
              Låt mig sedan vända mig till Mikael Oscarsson, Kristdemokraterna.
              Vi har inte dåligt samvete för vårt arbete när det gäller regelförenklingar.
              Vi började med de frågor som näringslivet ansåg vara viktigast.
              Vi genomförde, enligt den information jag fått från Nutek, 293
              förslag. Vi är gärna med och utvecklar det arbetet så att fler
              regelförenklingar ska komma till stånd, men som Börje Vestlund
              sade tidigare har regeringen än så länge inte så jättemycket anledning
              att slå sig för bröstet.
            </seg>
            <seg n="7874471c">
              Vi ska naturligtvis försöka underlätta arbetet, och precis som
              Karin Pilsäter sade ska vi göra vårt bästa för att skynda på situationen.
            </seg>
          </u>
          <note n="0298e6fe">
            Överläggningen var härmed avslutad.
          </note>
          <note n="fee1a07a">
            19 § Ändringar i naturgaslagen m.m.
          </note>
          <note n="a0af88c8">
            Föredrogs
          </note>
          <note n="04806b39">
            Förste vice talmannen konstaterade att ingen talare var anmäld.
          </note>
          <note n="818040c8">
            20 § Norden
          </note>
          <note n="a0af88c8">
            Föredrogs
          </note>
          <note n="d8eb62ac">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="556b94f9">
            Anf. 162 ELINA LINNA (v):
          </note>
          <u who="elina_linna_55caa4" xml:id="i-b4363687dad342c4-0" n="bd80a5fb" next="i-4b9c87b19a7afd78-0">
            <seg n="fa22e7ea">
              Herr talman! Så har vi återigen den årliga debatten om Norden
              i kammaren. Det passar väldigt bra i tiden eftersom vi som ingår
              i den svenska delegationen vid Nordiska rådet redan på söndag
              ska inleda arbetet i årets session, den här gången i Helsingfors.
            </seg>
            <seg n="a1158ccc">
              Som en av de två reservanterna i betänkandet får jag inleda,
              och det tackar jag för. Jag konstaterar att samarbetsministern
              är närvarande i kammaren, vilket känns bra. Vi hade ingen aning
              om att hon skulle delta eftersom hon inte fanns med på talarlistan.
            </seg>
          </u>
          <note n="1d42dafc">
            Utöver Nordiska rådets svenska delegations berättelse samt regeringens
            skrivelse om nordiskt samarbete 2007 behandlas i betänkandet även
            ett antal motioner, och, herr talman, jag börjar med att yrka
            bifall till reservation nr 2.
          </note>
          <u who="elina_linna_55caa4" xml:id="i-4b9c87b19a7afd78-0" n="bd80a5fb" prev="i-b4363687dad342c4-0">
            <seg n="9df08464">
              Hösten 2007 skrev Vänsterpartiet en motion om miljösituationen
              i Östersjön där vi bland annat hänvisade till Världsnaturfondens
              granskning av hur kustländerna runt Östersjön lever upp till åtaganden
              för ett friskare hav. Rapportens resultat var nedslående. Därför
              föreslog Vänsterpartiet att Helsingforskommissionens, Helcoms,
              aktionsplan för Östersjön borde förhandlas och undertecknas av
              statsministrarna och att planen skulle ha bindande karaktär. Planen
              är redan beslutad; det skedde förra året. Egentligen är det mycket
              märkligt att vår motion inte tas upp förrän nu. Vårt krav kvarstår
              dock, nämligen att det kommande arbetet och beslutsfattandet inom
              Helcom ska ligga på regeringsnivå.
            </seg>
            <seg n="4fbe2543">
              Vi vet att det ännu i dag inte finns någon instans som har det
              samlade ansvaret för havsmiljön i Sverige. Det är inte bra. Havsmiljöutredningen
              tillsattes 2006 för att utreda hur det svenska havsmiljöarbetet
              kan förbättras nationellt och i samverkan med andra länder. Utredningens
              bedömning är att det är dags för tredje generationens miljöpolitik.
              Den måste innebära en helhetssyn och en fullständig integrering
              av miljöfrågorna i alla politikområden, ett starkare politiskt
              ledarskap samt i betydligt större utsträckning ett internationellt
              fokus.
            </seg>
            <seg n="f51435c9">
              Havsmiljöutredningen, som i våras presenterade sitt slutbetänkande
              En utvecklad havsmiljöförvaltning för miljöminister Andreas Carlgren,
              har förslag till mellanstatliga och nationella insatser för en
              bättre havsmiljö. Där finns också förslag om en samordningsmyndighet
              för havsmiljön.
            </seg>
            <seg n="a0d783a7">
              Så länge en sådan instans och därmed helhetsansvaret saknas menar
              Vänsterpartiet att de frågor som behandlas inom Helcom är av sådan
              vikt och av sådan karaktär att det är lämpligt att förhandlingarna
              sker på regeringsnivå mellan Östersjöns statsministrar. Världsnaturfonden
              är av samma åsikt.
            </seg>
            <seg n="165d2b30">
              Att utskottet nu avstyrker yrkandet med hänvisning till att de
              nordiska miljöministrarna diskuterar en handlingsplan är att bortse
              från att havsmiljöförvaltning kräver en ännu bredare ansats och
              högre legitimitet för att kunna genomföras. Det är beklagligt
              att utskottet inte inser detta. Däremot är jag, herr talman, helt
              överens med utskottet och också med regeringen om att samarbetet
              inom Norden är högt prioriterat.
            </seg>
            <seg n="cf66898f">
              Vänsterpartiet värnar det nordiska samarbetet, och vi vet att
              vi inte är ensamma om den åsikten. För ett par år sedan genomfördes
              en opinionsundersökning om nordbornas attityder till samarbetet
              över gränserna. Undersökningen visar att det finns ett fortsatt
              starkt stöd för det nordiska samarbetet och att en majoritet av
              medborgarna önskar att samarbetet ska stärkas ytterligare. Undersökningen
              visar också att kunskapen om det nordiska samarbetet är stor.
            </seg>
            <seg n="f4a7c234">
              De nordiska länderna är inte lika. Kulturerna skiljer sig åt,
              och hur vi än anstränger oss måste vi erkänna att vi har problem
              med att förstå varandras modersmål. Därmed inte sagt att vi skulle
              gå över till ett annat, icke-nordiskt, språk i Nordiska rådet.
              Att vi i nordiska sammanhang anstränger oss för att förstå varandra
              har också sina fördelar. Kommunikation handlar inte enbart om
              språket, utan vi har lättare att kommunicera med folk som vi är
              bekanta med, känner samhörighet med och gillar. Jag tror alltså
              att vi nordbor kan klara av språkförbistringarna och fortsätta
              vårt goda samarbete, ett samarbete som Nordiska rådet endast är
              en liten del av.
            </seg>
            <seg n="423eb247">
              Herr talman! Nordiska rådet har funnits sedan 1952. Några resultat
              av nordiskt samarbete är att vi sedan 1954 kan åka utan pass i
              Norden, att vi har en gemensam nordisk arbetsmarknad och att nordiska
              examina gäller i hela Norden. Vi har till exempel Nordiska kulturfonden,
              som stöder kultur i hela Norden och Baltikum. Vi har Nordforsk,
              en institution som stärker forskningssamarbetet.
            </seg>
            <seg n="b4f575e4">
              Vi har kommit långt med det nordiska samarbetet, men det finns
              fortfarande mycket som kan förbättras. Jag lyfte inledningsvis
              fram behovet att skydda och rädda Östersjön. Inom folkhälsans
              område borde vi samarbeta mer om insatser mot alkohol- och drogmissbruk.
              För några år sedan beslutade de nordiska folkhälsoministrarna
              att samarbeta för att skydda den förhållandevis restriktiva alkoholpolitik
              som vi har i Norden. Det arbetet måste intensifieras. En annan
              kamp är den mot organiserad kriminalitet, speciellt mot människohandel,
              som vi nordiska länder samarbetar bra om. Men det samarbetet måste
              också förbättras.
            </seg>
            <seg n="bbe909a8">
              Vi har fortfarande också gränshinder som försvårar livet helt
              i onödan för många nordbor. Inte ens tv-sändningarna från grannlandet
              når hem till alla som önskar det. Jag är säker på att gränsproblematiken
              kommer att beröras mer av fler talare under debatten.
            </seg>
            <seg n="475d0341">
              Med detta, herr talman, vill jag säga att vi har kommit långt
              med det nordiska samarbetet. Det är absolut inte enbart Nordiska
              rådets förtjänst, men visst är det viktigt att Nordiska rådet
              finns.
            </seg>
          </u>
          <note type="speaker" n="2b5d5774">
            Anf. 163 JAN LINDHOLM (mp):
          </note>
          <u who="jan_lindholm_8746bf" xml:id="i-3cc243a9643ab3d7-0" n="eccc4753" next="i-95296c20a1ee0de9-0">
            <seg n="75ef27e1">
              Herr talman! De nordiska länderna har stor nytta av sitt samarbete.
              Vi lär av varandra, tar intryck och utvecklas. Till viss del kompletterar
              även länderna varandra: Norge med sin olja, Island med sitt fiske,
              Danmark med jordbruket, Finland med skogen och Sverige tja, med
              både mineraler och skog.
            </seg>
            <seg n="0a91b958">
              Till viss del har vi också valt olika vägar. Norge står utanför
              EU, Sverige, Finland och Danmark innanför. Sverige och Finland
              har kärnkraft, Danmark och Norge är utan kärnkraft.
            </seg>
            <seg n="c1aa292a">
              Till Norden hör även de självstyrande områdena Grönland, Färöarna
              och Åland, alla med sina speciella särarter som berikar vårt gemensamma.
            </seg>
            <seg n="883a4d66">
              Samarbetet har många olika former: de nordiska regeringarna genom
              de elva ministerråden, de nordiska parlamenten genom Nordiska
              rådet. Men de stora kontaktytorna mellan de nordiska länderna
              finns på helt andra håll, exempelvis i form av alla de olika verksamheter
              där skolor, bildningsförbund, musiker, författare, folkrörelser,
              företag och så vidare är involverade.
            </seg>
            <seg n="32498a98">
              Bara för forskning och utbildning omfattar budgeten årligen dryga
              225 miljoner. För olika former av kulturutbyte och kulturbevarande
              verksamhet anvisar ministerrådet dryga 160 miljoner, och för att
              stimulera företagande, utveckla regionsamarbetet, särskilt i de
              gränstrakter där många människor bor på ena sidan och jobbar på
              den andra, och satsa på energiteknik ungefär 120 miljoner. Det
              säger jag för att ge en liten bild av vad Nordiska rådets budget
              används till.
            </seg>
            <seg n="1e255375">
              Det var med viss skepsis som jag kom till Nordiska rådet. Men
              efter två års erfarenhet har jag blivit övertygad om att rådet
              har en viktig roll att fylla. Nu har jag nämligen upptäckt att
              Nordiska rådet är den där arenan som fyller tomrummet i de nationella
              parlamenten, nämligen deras brist på eftertanke, visioner och
              framsynthet.
            </seg>
            <seg n="bb161f40">
              I stället för harvandet kring vardagens bekymmer, pressen från
              de ständiga detaljerade besluten, prestigen och mediekampen som
              trissar upp ordvalen utgör Nordiska rådet en plats för just eftertanke,
              djupare samtal, visioner och konstruktiva processer. Där vågar
              man blicka framåt och talar om sådant som kanske finns på de nationella
              parlamentens dagordningar om tio år. Nordiska rådet är helt enkelt
              ett slags känselspröt, kanske en vägvisare och åtminstone en föregångare.
            </seg>
            <seg n="129b4e8c">
              Det finns naturligtvis orsaker till det, bland annat att det
              tunga ansvar de nationella parlamenten har ofta åtföljs av någon
              sorts tungsinne och att de rekommenderande besluten, som är Nordiska
              rådets beslutsform, inte alls är lika laddade eller omedelbara.
            </seg>
            <seg n="848ad4e0">
              Jag är själv ganska förvånad över hur min bild av Nordiska rådets
              verksamhet har förändrats. Av det har jag lärt mig en sak, nämligen
              att vara mycket mer kritisk. Min bild av Nordiska rådet byggde
              tidigare uteslutande på mediernas rapportering av Nordiska rådets
              verksamhet, och den var inte nådig. Nu har jag i egenskap av ledamot
              i Nordiska rådet direkt egen kunskap om verksamheten. Då blir
              bilden en helt annan.
            </seg>
            <seg n="a34332a1">
              Bland annat upplever jag att det nordiska samarbetet stärker
              de mänskliga rättigheterna i våra nordiska länder. Verksamheterna
              under det nordiska paraplyet bidrar till någon sorts öppenhet
              och nyfikenhet som jag tror är väldigt konstruktiv på många sätt,
              inte minst när det gäller att ta emot människor från områden utanför
              Norden.
            </seg>
            <seg n="2c34acc0">
              Herr talman! Utrikesutskottets betänkande nr 3 om Norden behandlar
              förutom regeringens skrivelse om det nordiska samarbetet 2007
              och Nordiska rådets svenska delegations verksamhetsberättelse
              för samma period även ett stort antal motioner. Jag har fått det
              till 36 stycken. Om jag har räknat rätt är det 59 yrkanden. Jag
              tänker inte kommentera alla dem utan hoppar direkt över till de
              reservationer Miljöpartiet har med i betänkandet.
            </seg>
            <seg n="52f5038a">
              I somras hade jag förmånen att få vistas ett par dagar vid Abisko
              polarforskningsstation. Det är den nordligast belägna fasta polarforskningsstationen
              i världen. Varken USA, Kanada eller Ryssland har någon fast forskningsstation
              som är belägen så långt norrut. Därför är det också så att polarforskare
              från hela världen samlas där. Man får plats med ungefär 100 forskare.
              Oftast är det ganska trångt. Det fantastiska är också att den
              har funnits där sedan början av förra seklet. Vissa mätserier
              är heltäckande för över 100 år.
            </seg>
            <seg n="d59a5a3a">
              På ett ganska handgripligt sätt fick vi där erfara hur permafrosten
              snabbt ger vika när klimatet förändras. Marker som har varit permanent
              frusna i årtusenden har på bara några årtionden tinat upp. Den
              permanenta frosten ligger nu på vissa ställen mer än 50 centimeter
              under markytan. Marken har på en del ställen kollapsat när permafrosten
              helt och hållet har brutits upp. Det kan uppstå stora skred i
              kanterna på det som kallas för palsar, en sorts upphöjda områden,
              när själva markstrukturen bryts sönder när permafrosten helt har
              tinat upp.
            </seg>
            <seg n="a1eb0db9">
              Herr talman! På Grönland retirerar glaciärernas front nu med
              en och en halv kilometer per år. På bara 30 år har i stort sett
              hälften av den istäckta ytan runt Nordpolen förvandlats till öppet
              hav. Förändringarna accelererar. Många har väldigt stora förväntningar
              på de rikedomar som antas dyka upp när isen försvinner. I första
              hand är det olja man tänker sig kunna exploatera.
            </seg>
            <seg n="eb6fa4dc">
              Sverige har en stark ställning i polarforskningen. Som ett av
              de åtta länderna i Arktiska rådet borde Sverige, menar vi miljöpartister,
              agera mycket kraftfullt för att skydda området. Livet i Arktis
              är mycket känsligt, och utsläpp av olja och kemikalier där ger
              upphov till stora skador, eftersom nedbrytningen tar väldigt lång
              tid i de mycket kalla vattnen.
            </seg>
            <seg n="14474e81">
              Arktis borde utlysas som en demilitariserad zon, där det för
              lång tid framåt, minst 100 år, också bör råda förbud mot exploatering
              av fossil energi och mineraler. Dessutom borde ursprungsbefolkningarna
              runt Arktis ha ett mycket stort inflytande över hur Arktis ska
              förvaltas. Miljöpartiet menar att Sverige bör söka allianser med
              länder världen över för att försöka freda Arktis från exploatering.
            </seg>
            <seg n="bdb0f43e">
              Miljöpartiet ansluter sig även till den reservation som kritiserar
              förvaltningen av Östersjön. Vi menar att kunskaperna finns, liksom
              avtal, men det görs faktiskt alldeles för lite. Sverige har fått
              en förödande kritik av Världsnaturfonden när de har granskat hur
              Östersjöländerna lever upp till sina åtaganden.
            </seg>
            <seg n="9c4aa82a">
              Bara som ett exempel är Sverige den största förorenaren när det
              gäller tungmetaller i Östersjön. Jag brukar ju försöka göra anknytningar
              till Dalarna i mina anföranden, inte bara för att jag ständigt
              vill påminna kammaren om hur viktigt det är att regeringen snarast
              ger ett uppdrag till Banverket att bygga ett dubbelspår mellan
              Falun och Borlänge, utan också för att det faktiskt oftast är
              mycket relevant att relatera till just Dalarna som en pusselbit
              i nästan varje politisk fråga.
            </seg>
            <seg n="6ca18c9a">
              Sveriges rikedomar under 1500-, 1600- och 1700-talet kom nämligen
              till stor del från Dalarna. Det är dessa rikedomar som har utgjort
              grunden för vårt moderna samhälles framväxt. Jag tänker i första
              hand på metaller men även på hur man hanterar skogarna. På grund
              av den extrema exploatering som genomfördes i detta geografiska
              område för hundratals år sedan är Dalälven fortfarande den enskilt
              största källan till tungmetallutsläpp i hela Östersjöområdet.
            </seg>
            <seg n="611409c8">
              Trots att det i dag finns över 85 miljoner människor i Östersjöns
              avrinningsområden är det alltså de gamla synder som lade grunden
              till Svea rikes storhet som utgör den största enskilda källan
              till tungmetallutsläpp i Östersjön.
            </seg>
            <seg n="f7799c68">
              Vi har alltså ett oerhört stort ansvar när det gäller att ta
              hand om gamla och självklart också nya utsläpp. Det ansvaret borde
              ligga tydligt på regeringsnivå. Sverige får skämmas som bara hamnar
              på sjätte plats när det gäller att ta sitt ansvar för Östersjöns
              framtid.
            </seg>
            <seg n="930edfa0">
              Herr talman! Med detta som bakgrund hoppas jag att kammaren ska
              vara något mer med sin tid än vad utskottet har varit och att
              kammaren därför ställer sig bakom reservationerna 1 och 2. För
              att bespara kammaren en extra votering avstår jag från att yrka
              bifall till reservation 3, vilket naturligtvis inte betyder att
              Miljöpartiet inte skulle stå bakom även den reservationen.
            </seg>
            <seg n="252e1129">
              Det finns mycket att göra inom ramen för det nordiska samarbetet,
              inte minst när det gäller våra gemensamma vatten. Före fossilepoken
              var det vattnet som band oss samman. När nu allt fler inser att
              fossilepoken snabbt är på väg mot sitt slut borde vattendragen,
              sjöarna och haven få en rättmätig renässans. Vattnen är inte bara
              de äldsta broarna mellan folk; rent vatten är också källan till
              liv.
            </seg>
          </u>
          <note n="143e9344">
            Ajournering
          </note>
          <note n="b5ea8d10">
            Kammaren beslutade kl. 15.52 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="jan_lindholm_8746bf" xml:id="i-95296c20a1ee0de9-0" n="eccc4753" prev="i-3cc243a9643ab3d7-0">
            <seg n="0aacac7a">
              Återupptagna förhandlingar
            </seg>
          </u>
          <note n="bb27f951">
            Förhandlingarna återupptogs kl. 16.00.
          </note>
          <note n="2133ced0">
            21 § Beslut om ärenden som slutdebatterats vid dagens sammanträde
          </note>
          <note n="4cc0bda9">
            Punkt 1
          </note>
          <note n="7ea6162e">
            Punkterna 24
          </note>
          <note n="4cc0bda9">
            Punkt 1
          </note>
          <note n="79816bde">
            Punkt 2
          </note>
          <note n="79816bde">
            Punkt 2
          </note>
          <note n="4c67fc7c">
            Punkt 4
          </note>
          <note n="ac831894">
            Punkt 5
          </note>
          <note n="b7d3fbbc">
            Punkt 6
          </note>
          <note n="0d99fb82">
            Övriga punkter
          </note>
          <note n="5f35e87e">
            22 § (forts. från 20 §) Norden (forts. UU3)
          </note>
          <note type="speaker" n="09d9da69">
            Anf. 164 SINIKKA BOHLIN (s):
          </note>
          <u who="sinikka_bohlin_3af718" xml:id="i-60482246379da5d2-0" n="09b2794f">
            <seg n="d58867dd">
              Herr talman! Nordiska rådets existens har ifrågasatts ett antal
              gånger i denna kammare. Det vanligaste argumentet är att vi har
              EU och då behövs väl inte Nordiska rådet. Men paradoxalt nog känns
              det som om ju större EU-familjen är, desto mer regionalt samarbete
              krävs. Det konstiga med debatten har varit att ingen har ifrågasatt
              Nordiska ministerrådet, utan det är det parlamentariska samarbetet
              som har bedömts som oviktigt.
            </seg>
            <seg n="d94bb0c1">
              Nordiska rådet är som sagt en gammal organisation. Under de över
              50 år som vi har funnits till har arbetsuppgifterna och arbetsformerna
              ändrats många gånger. Det kanske också den här debatten i dag
              visar, eftersom den gäller en skrivelse med motionsrätt som behandlar
              det som har varit, det som är och det som komma skall. Vi har
              också sessionen i Helsingfors som handlar väldigt mycket om framtiden.
            </seg>
            <seg n="48e378fc">
              I ett viktigt avseende skiljer sig det nordiska samarbetet från
              det europeiska, nämligen den folkliga förankringen. Av den senaste
              undersökningen framgår att en klar majoritet av de nordiska medborgarna
              önskar mer nordiskt samarbete. Att skydda miljön och bekämpa kriminalitet
              är frågor som lyftes fram som viktiga samarbetsområden. Dessa
              kräver samarbete utanför Nordens gränser. Undersökningen visar
              också att våra medborgare inte är negativa till att samarbetet
              utvidgas. Det har varit och är kultur och språk som är hörnstenarna
              i den nordiska gemenskapen.
            </seg>
            <seg n="76f01386">
              För att underlätta en fortsatt integration och underlätta medborgarnas
              rörlighet har ministerrådet efter påtryckningar från Nordiska
              rådet upprättat ett gränshindersforum som ska redovisa sitt arbete
              2010 varefter arbetet utvärderas. Det handlar också om en årlig
              återrapportering till våra statsministrar. Gränshinder är en fråga
              som har följt, och nästan förföljt, oss i Norden, och den kommer
              säkert att förfölja oss några år till. Vi har avskaffat många
              men också skapat nya med våra olika lagstiftningar. Bara mellan
              de nordiska länderna är det varje år mer än 40 000 människor som
              flyttar eller pendlar.
            </seg>
            <seg n="55ae6c4d">
              Vi har, precis som regeringen och även parlamentet, ett ansvar
              att följa de förslag som kommer till vårt parlament så att vi
              inte försvårar det här arbetet i framtiden.
            </seg>
            <seg n="73f20394">
              Herr talman! Med EU-utvidgningen har nu alla länder runt Östersjön
              med undantag för Ryssland blivit EU-medlemmar. Det har gett och
              ger oss stora politiska och ekonomiska möjligheter om vi rätt
              förmår att hantera den nya geografin och det nya politiska grannskapet
              som har öppnat sig. Arbetet för vårt gemensamma hav, Östersjön,
              är ett gott exempel.
            </seg>
            <seg n="ff5082e7">
              Någonting som vi saknar och som skulle vara bra i framtiden är
              en redogörelse för regeringens Östersjösamarbete. Det har vi inte
              i dag. Sverige borde, liksom de andra nordiska länderna och till
              och med Norge som inte är en riktig Östersjöstat, lämna en redovisning
              av sitt arbete för att vidareutveckla den positiva dialogen och
              informationsutbytet mellan Östersjöstaternas råd och den parlamentariska
              Östersjökonferensen samt ge riksdagen i sin helhet en möjlighet
              att debattera hela Östersjöregionen och inte bara miljöfrågor.
            </seg>
            <seg n="dad5c0c0">
              Vi startade tidigt ett samarbete inom den parlamentariska Östersjökonferensen
              för en renare Östersjö med fokusering på övergödning. Alla förslag
              från en arbetsgrupp finns nu även i den överenskommelse som miljöministrarna
              undertecknade i Krakow förra hösten, den så kallade särskilda
              handlingsplanen för Östersjön.
            </seg>
            <seg n="7657f92c">
              Vi parlamentariker ville gå längre och vidta fler åtgärder. Låt
              oss i dag se detta som en startpunkt och väldigt noga följa upp
              implementeringen. Samtidigt bör regeringarna runt Östersjön redan
              nu ge en startsignal till fortsatt arbete. Det här räcker inte.
            </seg>
            <seg n="61460725">
              För närvarande arbetar vi i rådet med en Rysslandsstrategi, och
              samtidigt har Nordiska ministerrådet lagt fram ett förslag till
              fortsatt samarbete. Detta är en fråga som ska diskuteras under
              sessionen på måndag. Det är viktigt att vi i dag hittar ett ännu
              närmare samarbete med frivilligorganisationer och unga parlamentariker.
            </seg>
            <seg n="093b9301">
              Ryssland ingår i den parlamentariska Östersjökonferensen och
              har aktivt deltagit i det parlamentariska arbetet. Utöver Östersjösamarbetet
              har Nordiska rådet även ett nära samarbete med nordvästra Rysslands
              parlamentariska församling för att fokusera på vissa frågor som
              ger en gemensam nytta för våra medborgare.
            </seg>
            <seg n="75561742">
              Vi kanske också behöver en EU-strategi inom Nordiska rådet. Nordiskt
              samarbete förankras allt starkare inom de europeiska samarbetsramarna.
              De nordiska länderna fungerar ofta som vägvisare och förstärker
              europeiska initiativ genom att föregå med gott exempel. Då Finland
              och Sverige gick med i EU 1995 frånsade vi oss allt som hette
              blockbildning, men tiden är kanske mogen att rucka på denna princip.
              Norden kan ha en mer koordinerad politik då det gäller EU:s grön-
              och vitböcker.
            </seg>
            <seg n="39321c4b">
              Den svenska delegationen har också tagit ett initiativ för att
              hitta ett sätt när det gäller hur rådet med nordiska glasögon
              kan granska relevanta frågor. Ett sådant exempel är EU:s Östersjöstrategi.
            </seg>
            <seg n="d7abbe9b">
              I framtiden behöver vi kanske också en strategi, en handlingsplan,
              för den nordliga dimensionen på vissa prioriterade områden. Politiken
              inom den nordliga dimensionen utvecklas mot en gemensam politik
              för EU, Ryssland, Norge och Island. Det handlar om nära samarbete
              mellan olika aktörer i regionen. Viktiga delar i den nordliga
              dimensionen är att stärka demokrati, säkerhet och en hållbar utveckling
              i norra Europa.
            </seg>
            <seg n="da4ea1b4">
              Än så länge saknar vi också ett konkret innehåll. Energisäkerhet
              och transportsamarbete är frågor som kanske bör tas upp vid sidan
              av det redan existerande samarbetet på miljöområdet och när det
              gäller sociala frågor.
            </seg>
            <seg n="2809adc4">
              Samtidigt har vi ett samarbete på regeringsnivå i Arktiska rådet
              och i Barentsrådet. Vi vet att Arktis är i blickpunkten i världen
              i dag. Klimatförändringarna leder till ett ökat intresse för exploatering
              av resurser som olja, gas och mineraler. Flera länder vill utöka
              sina territorier, och områdets säkerhetspolitiska betydelse ökar.
              Med en debatt om detta börjar vi vår session på söndag kväll i
              Helsingfors för att försöka hitta det konkreta innehållet i den
              nordliga dimensionen.
            </seg>
            <seg n="61f98a65">
              Detta leder direkt till nästa frågeställning, nämligen civil
              samhällssäkerhet inom området och säkerhetspolitik i sin helhet.
              Det är ett nytt område att diskutera och hantera i det nordiska
              samarbetet eftersom det inte tidigare hört till vårt samarbetsområde.
              Men tiderna förändras och vi med tiden. Samhällssäkerheten är
              av livsviktig betydelse för medborgarnas välfärd och handlar bara
              till en liten del om traditionell militär säkerhet och säkerhetspolitik.
              Till stor del rör det sig om hot och påfrestningar som spänner
              från naturkatastrofer till stora olyckor.
            </seg>
            <seg n="6d8e984f">
              Vi har i rådet tillsatt en globaliseringsgrupp, och regeringen
              tillsatte hösten 2006 Globaliseringsrådet. Vi vet att globaliseringen
              av världsekonomin sker i allt snabbare takt, och dess konsekvenser
              blir allt tydligare. Det har vi verkligen fått uppleva den senaste
              tiden. Vi i Norden har goda förutsättningar att möta denna nya
              tid, men vi måste också fördjupa vårt samarbete och ta till vara
              vår regions fördelar, för att analysera utmaningarna men också
              vara en arena för dialog kring globaliseringens effekter. Det
              är ett arbete som har påbörjats, men det kommer att kräva en mycket
              djup dialog i framtiden.
            </seg>
            <seg n="5813ce64">
              Herr talman! Det nordiska samarbetet i dag kan beskrivas på följande
              sätt:
            </seg>
            <seg n="1803412e">
              Vi är många aktörer i det här området, och ibland känns det som
              att vi kanske är för många. Vi bör alla se på våra verksamheter
              med kritiska glasögon, lära oss att koordinera och synkronisera
              vårt arbete på ett bättre sätt i framtiden, för ett bättre Norden
              i en globaliserad värld.
            </seg>
          </u>
          <note n="b1b2e05f">
            Herr talman! Jag yrkar bifall till förslaget i betänkandet.
          </note>
          <note type="speaker" n="c823e4c7">
            Anf. 165 KENT OLSSON (m):
          </note>
          <u who="kent_olsson_432989" xml:id="i-99bac90cf428bc76-0" n="eba01102">
            <seg n="3718af78">
              Herr talman! Jag börjar med att yrka bifall till förslaget i
              betänkandet.
            </seg>
            <seg n="b4712ef6">
              Nordendebatt ja, jag kan konstatera, som sagts här tidigare i
              talarstolen, att det finns en stark förankring kring det nordiska
              samarbetet. Det är väldigt glädjande att kunna konstatera att
              människor tycker att nordiskt samarbete är bra och vill ha ett
              ökat samarbete. Detta beror naturligtvis på att vi i de nordiska
              länderna har en gemensam historia, gemensamma värderingar och
              en gemensam kultur. På något sätt är det unikt i världen att ha
              ett så intensivt samarbete. Att exempelvis en norsk parlamentariker
              kan ställa en fråga till en svensk minister är ganska unikt, liksom
              att olika parlamentariker kan ställa frågor till ministrar från
              olika departement.
            </seg>
            <seg n="58de7b79">
              En fråga som ofta diskuteras i det nordiska samarbetet är gränshinder.
              Det har sagts många gånger från denna talarstol att gränshindersfrågan
              är en överlevnadshistoria för det nordiska samarbetet. Man ska
              kunna leva, arbeta och bo i nordiska länder utan några större
              bekymmer. Hinder för detta måste vi givetvis ta bort. Man kan
              säga att det fortfarande finns alltför många gränshinder kvar.
              Vissa finns av politiska skäl. Vi har olika politiska uppfattningar
              i de olika länderna, och de ska givetvis finnas. Men de andra
              hinder som finns måste vi försöka att så snabbt som möjligt ta
              bort.
            </seg>
            <seg n="5e647f53">
              Vi har dock, tycker jag, kommit en bra bit på väg mot en bättring
              under de senaste åren. Jag tror att ministern bland annat kommer
              att berätta om de åtta gränshinder som har tagits bort under det
              här året. Det kan verka väldigt lite att ta bort åtta gränshinder,
              men det är egentligen frapperande hur bra det är. Vi har inte
              tidigare tagit bort så många som i år.
            </seg>
            <seg n="2e6b60d2">
              Vi har också Norden i fokus, som talar om vilka villkor som gäller
              om man ska flytta. Gränshindersfrågor har det talats om här tidigare,
              och vi har en ambassadör som jobbar med gränshindersfrågorna.
              De måste lyckas.
            </seg>
            <seg n="6f54b455">
              Vi har ett gränsregionalt samarbete i Norden, och det finns inom
              åtta regioner. Vi har det uppe i HaparandaTorneå, och vi har det
              i Öresundsområdet, som alltmer har börjat framstå som en egen
              del i södra Sverige. Där kan man tala om en lyckad integration
              mellan Malmö och Köpenhamn.
            </seg>
            <seg n="316360b4">
              En nordisk socialförsäkringsportal har införts med information
              om förhållanden i de olika nordiska länderna. Personnummer kan
              också nämnas och att föräldralediga får ersättning vid flytt från
              Sverige till ett annat nordiskt land. Det är andra exempel.
            </seg>
            <seg n="53fffe22">
              Det är det Nordensamarbetet som vi ser framför oss, som människor
              kanske ser som viktigt. Men Norden är inte bara detta. Sinikka
              Bohlin var tidigare inne på det Östersjösamarbete som vi har,
              där alla länderna kring Östersjön samarbetar i miljöfrågor, om
              marin miljö, vad gäller forskning och infrastruktur.
            </seg>
            <seg n="6b87cc30">
              När man tittar på tv och läser tidningarna i dag är det ingen
              tvekan om att man kan vara glad över att regeringen satsar ytterligare
              pengar på Östersjösamarbetet, bland annat för att komma till rätta
              med övergödningsproblematiken. Vi vet också vad det skulle kunna
              innebära om oljeolyckor inträffar. Vi vet att samarbetet kring
              Östersjön har lett till att man har tagit fram dubbelskrov. Vi
              som sitter med i Östersjökonferensen vet att de ryska parlamentarikerna
              gick med på det som kallas PSSA, Particularly Sensitive Sea Area.
              Även om den ryska regeringen ännu inte har kommit så långt är
              det ett bra tecken att parlamentarikerna ser detta som viktigt.
              Vi har alltså en situation där alla länderna kring Östersjön deltar.
            </seg>
            <seg n="3e6bfce4">
              Vi har samarbete om Baltikum och den nordliga dimensionen. Vi
              kan konstatera att det baltiska samarbetet har förändrats lite
              grann. Tidigare var baltstaterna inte medlemmar i EU, men nu är
              de det. Men fortfarande har vi en hel del gemensamt i det baltiska
              programmet. Vi har miljöproblemen gemensamma. Vi arbetar kring
              forskning, näringsliv och energi. Vi har ett antal olika samarbetsområden.
            </seg>
            <seg n="c392d049">
              Vi samverkar också med nordvästra Ryssland. Då kan jag komma
              in på detta: Ska Norden verkligen samarbeta med Ryssland efter
              vad som hänt i Georgienkonflikten? Låt mig då direkt säga att
              min uppfattning om det som hänt med Ryssland och Georgien är att
              det är oförlåtligt. Man har brutit mot alla internationella konventioner.
              Det var massor med döda och skadade i Georgien. Vi har en invasion
              av ett land som tillhör Europarådet i ett annat land. Det här
              är unikt.
            </seg>
            <seg n="e0d11597">
              Samtidigt vet vi att Ryssland är vår största nordiska granne.
              Vi har ett samarbete kring nordvästra Ryssland som fungerar riktigt
              bra. Vi har ett Barentssamarbete, och vi har ett arktiskt samarbete.
              Jag tror att det är viktigt att inte isolera Ryssland trots att
              vi kan vara förbannade på dem i ett visst läge. Samtidigt är det
              viktigt att vi har detta samarbete, där vi också kan bidra till
              den demokratiska utvecklingen i Ryssland.
            </seg>
            <seg n="549c3835">
              En annan fråga som har kommit fram under det här året är globaliseringen.
              Det har tagits fram 14 globaliseringsinitiativ från statsministrarna,
              och detta ser jag som väsentligt. Det innebär att det nordiska
              samarbetet, med all respekt för samarbetsministrarna, har lyfts
              upp till statsministrarna, för första gången. Det är möjligt att
              det var så på 50-talet, men jag var inte med då.
            </seg>
            <seg n="1b2c2a6a">
              För första gången har samarbetet lyfts upp till en hög nivå,
              och jag tror att vi alla ska vara väldigt glada för att vi har
              kommit dithän att statsministrar intresserar sig för detta. Det
              kan innebära att det har blivit vissa budgetbekymmer för oss,
              när vi ska plocka bort 60 miljoner. Vi kanske inte har gjort det
              med glädje, men vi är ändå glada att statsministrarna engagerar
              sig i globaliseringen.
            </seg>
            <seg n="1cc5ae04">
              Jag ska inte gå in på de 14 olika initiativen jag tror att de
              flesta här i salen känner till dem. Jag tror att det är viktigt.
            </seg>
            <seg n="eec3332c">
              Vad gäller avskaffande av Nordiska rådet kan jag konstatera att
              det i vanlig ordning finns två motioner om det. Men jag ser inte
              att någon av motionärerna har anmält sig på talarlistan. De kände
              väl att det inte var någon idé att gå upp när det sitter ett antal
              Nordenvänner här som är helt övertygade om hur fel de har. Jag
              hoppas att de sitter på sina kamrar och kan konstatera att det
              nordiska samarbetet är nyttigt och utvecklande när vi berättar
              hur bra det är.
            </seg>
            <seg n="8f91151a">
              Sinikka Bohlin var tidigare inne på det säkerhetssamarbete som
              är på gång att starta. Det har lagts fram ett konservativt förslag
              om kraftsamling för ett samordnat nordiskt försvar. Låt mig bara
              nämna lite grann hur vi tänker.
            </seg>
            <seg n="992a8370">
              Vi ser att det blir allt svårare att få försvarsekonomin att
              gå ihop, och det finns en stark vilja att kunna göra internationella
              insatser. Det är väl ingen tvekan om att vi kan få stordriftsfördelar
              och att de 120 miljarder kronor som vi gemensamt avsätter för
              försvarsbudgetarna i Norden kan användas på ett bättre sätt.
            </seg>
            <seg n="d3d44957">
              Vi tycker att nordiskt försvarssamarbete ska vara flexibelt och
              resultatorienterat. Samarbetet kan vara både bilateralt och trilateralt.
              Man kan också tänka sig att vi samarbetar med de baltiska staterna.
            </seg>
            <seg n="21f04ce6">
              Försvarsmateriel är, som jag ser det, ett naturligt samarbetsområde
              för de nordiska länderna. Det är klart att det underlättas om
              vi har likartat materiel, underhåll och vidareutveckling. Jag
              ser med förtröstan fram mot den diskussion som vi i första hand
              ska ha i presidiet och sedan när vi kommer vidare efter detta.
            </seg>
            <seg n="fc5f0cbf">
              Det låter som om vi vore ense om allting, men jag måste avsluta
              med att säga att vi ändå inte är totalt ense i Nordiska rådet
              när det gäller allt. Vi i den konservativa gruppen, som ju alltid
              ser pengar som viktigt, tycker att vi inte i alla lägen använder
              pengarna på ett bra sätt. Vi tycker att den nordiska budgeten
              är lite överdimensionerad, så vi har föreslagit en minskning av
              den på mellan 2 och 3 procent. Vi tycker att det är viktigt att
              man koncentrerar sig på de saker som finns.
            </seg>
            <seg n="dcdd56e9">
              Nu är min talartid snart slut. Låt mig bara nämna en annan väsentlig
              sak som inte nämns så ofta, nämligen vårt samarbete med universitetet
              i exil i Vilnius, som verkligen är till för att utveckla demokratin.
              Där får vi möjlighet att ta emot studenter som bor i Vitryssland
              och som kommer till Vilnius för att studera.
            </seg>
            <seg n="cd3c7403">
              Nordiska rådet gör mycket och är en viktig parlamentarisk organisation
              i Norden och i Europa.
            </seg>
            <seg n="fe214819">
              Låt mig avslutningsvis också tacka för det fina samarbete som
              vi har haft under det svenska ordförandeskapet. Jag tycker att
              ni har ställt upp på ett bra sätt. Jag hoppas nu att det när vi
              på parlamentarikersidan så att säga tar över ordförandeskapet
              från regeringssidan ska bli lika lyckosamt som det svenska ordförandeskapet
              har varit hittills.
            </seg>
          </u>
          <note type="speaker" n="995f6dc1">
            Anf. 166 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-dc50d7c4d897d4d2-0" n="3c6c19c8">
            <seg n="c728ad48">
              Herr talman! Den svenska nationalsången avslutas med strofen:
              Ja, jag vill leva, jag vill dö i Norden. Och nog är det många
              medborgare i fattiga länder världen över som just skulle vilja
              tillbringa sitt liv med samma fantastiska levnadsstandard, stabila
              demokrati och välutvecklade välfärd som i de nordiska staterna.
              De nordiska länderna är bäst i världen på att respektera mänskliga
              fri- och rättigheter, främja jämställdhet och hbt-personers rättigheter,
              och de är också progressiva i miljö- och biståndsfrågor. Detta
              är något som vi i alla svenska partier kan vara mycket stolta
              över.
            </seg>
            <seg n="69991f73">
              Just vår samsyn på många fält gör att vi inte minst på utrikesfronten
              kan tala med gemensam röst i Förenta nationerna och Europeiska
              unionen för de nordiska stater som är medlemmar däri. I Förenta
              nationernas årliga utvecklingsrapport från UNDP, United Nations
              Development Programme, som mäter allt ifrån medborgarnas livslängd,
              utbildningsnivå, barnadödlighet, hälsonivå, tillgång till vatten
              och preventivmedel och nivån på arbetslösheten till investeringar,
              tillväxt och ekonomisk framgång, toppar de nordiska länderna listan.
              Bland alla stater i världen kommer Island på första plats, Norge
              på andra plats, Sverige på sjätte plats, Finland på elfte plats
              och Danmark på fjortonde plats.
            </seg>
            <seg n="23156caf">
              Men detta innebär inte att vi saknar politiska utmaningar, som
              att minska utanförskapet, bekämpa gränsöverskridande kriminalitet,
              öka tillväxt och skapa ett hållbart samhälle genom utökat samarbete.
              Det är passande att diskutera Norden just denna dag då, som vi
              hörde tidigare, Nordiska rådets svenska delegation sammanträder.
              Där representeras Folkpartiet av Anita Brodén och Christer Winbäck.
              Ulf Nilsson och Anita Brodén kommer också i senare inlägg att
              belysa inte minst miljöfrågan och gränsproblematiken.
            </seg>
            <seg n="e42a7f35">
              Jag tänkte koncentrera mig på en aspekt som faktiskt anknyter
              till Miljöpartiets reservation, som ni i Miljöpartiet dock inte
              yrkade bifall till, nämligen reservation 3, som handlar om Arktis.
              Den är synnerligen intressant ur flera aspekter som också vi i
              Folkpartiet har börjat diskutera nyligen. Jag skulle i anknytning
              till detta också vilja rekommendera en utmärkt bok som nyligen
              utkom. Den heter Värld av is ett hotat Arktis och innehåller fotografier
              av den svenska fotografen Mireille de la Lez, som är en av få
              kvinnor i världen som har kontrakt med National Geographic.
            </seg>
            <seg n="9536f6ba">
              Arktis är i dag en av världens mest sårbara geografiska platser
              där den globala uppvärmningens följder ser allra dystrast ut.
              Isbjörnar och valrossar riskerar att utrotas. Ekosystemen rubbas.
              Inom 30 år kan regionen vara utan sitt istäcke under sommarmånaderna.
            </seg>
            <seg n="d0cf39fa">
              Vi kommer att behöva satsa mycket på kunskaper och insatser vad
              gäller klimatförändringar, miljöavgifter och tungmetaller. Vi
              måste också förbättra livskvaliteten för de människor som bor
              i de arktiska områdena.
            </seg>
            <seg n="fffa5eda">
              Det handlar också om att bevara den arktiska naturen, den biologiska
              mångfalden och att få till stånd ett hållbart nyttjande av områdets
              resurser. Man skulle kunna citera Nicholas Stern, som skrev den
              mycket uppmärksammade rapporten The Economics of Climate Change
              . Han sade att klimatförändringarna är det största marknadsekonomiska
              misslyckande som världen någonsin har skådat. Jag är benägen att
              hålla med om det.
            </seg>
            <seg n="81c96efd">
              Miljöpartiet lyfter i sin reservation fram frågan om ett tioårsmoratiorium
              för exploateringen av Arktis. Kanske bör vi redan nu i denna kammare
              lyfta upp frågan på en ännu högre nivå.
            </seg>
            <seg n="65e365e4">
              Den 6 februari i år ställde jag en skriftlig fråga till utrikesminister
              Carl Bildt om att låta Arktis bli ett marinreservat. Det vi nu
              ser är hur växthuseffekten smälter ismassorna kring Arktis i en
              oroväckande hög hastighet. Samtidigt pågår en intensiv kamp mellan
              de kringliggande arktiska staterna Ryssland, USA, Kanada, Norge
              och Danmark via Grönland som försöker leda i bevis att deras kontinentalsocklar
              mot Arktis sträcker sig så långt som möjligt. I de arktiska staternas
              strävan efter att säkra rättigheter till Arktis i form av transportleder,
              olja, gas och övriga naturresurser får de ett slags ekonomiskt
              intresse av att Arktis fortsätter att smälta.
            </seg>
            <seg n="937d0044">
              Vi måste alla vara eniga om att jobba för att denna logik bryts.
              Det finns åtminstone fyra goda skäl att skydda Arktis skarpare.
              Det första är att bromsa den globala uppvärmningen. Det andra
              är att förhindra skadliga utsläpp. Det tredje är att skydda utrotningshotade
              arter. Det fjärde är att värna ursprungsfolkens traditionella
              livsstilar.
            </seg>
            <seg n="82999188">
              Arktis skulle kunna få ökat skydd genom att just bli ett marinreservat
              där utvinning av olja och gas faktiskt förbjuds. Genom allmänhetens
              påtryckningar och politisk framsynthet har Antarktis redan fått
              denna typ av skydd, som nu Arktis kommer att behöva.
            </seg>
            <seg n="81f8702b">
              Antarktisfördragets parter, däribland Sverige, antog 1991 ett
              miljöskyddsprotokoll som går ut på att utvinning av naturtillgångar
              förbjuds i 50 år framåt. Det gör att Antarktis territorium enbart
              kan användas för fredliga och vetenskapliga ändamål.
            </seg>
            <seg n="b3906005">
              Utrikesminister Carl Bildt svarade faktiskt tämligen positivt
              på min fråga. Jag citerar ur hans svar: Inför Sveriges ordförandeskap
              i Arktiska rådet 20112013 hoppas jag att arbetet med att bevara
              och skydda den marina miljön i Arktis har kommit bra mycket längre
              än i dag. Sverige kommer att fortsätta att vara pådrivande i detta
              arbete.
            </seg>
            <seg n="8d073de5">
              Även om de folkrättsliga förhållandena är mycket olika i Arktis
              och Antarktis, finns det viktiga lärdomar som kan dras från arbetet
              med Antarktisfördragets miljöprotokoll i övervägandet av åtgärder
              för att skydda och bevara Arktis från alla former av skadlig exploatering.
            </seg>
            <seg n="08697bd5">
              Citatet från Carl Bildt visar att debatten i denna fråga om ett
              skarpare skydd för Arktis ännu är i sin vagga, men den kommer
              att fortsätta. Där hoppas jag att vi från samtliga partier kan
              vara konstruktiva i vårt samarbete.
            </seg>
          </u>
          <note type="speaker" n="952b67c9">
            Anf. 167 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-60482246379da5d2-1" n="09b2794f">
            <seg n="d8c949f1">
              Herr talman! Birgitta Ohlsson drar upp en väldigt viktig diskussion
              om Arktis. Jag har åkt mycket i de områdena och sett klimatförändringarna.
              Där är inte frågan om eller när, utan det händer där.
            </seg>
            <seg n="74e1fc9b">
              Det som skiljer Arktis från Antarktis är att i det arktiska området
              bor det väldigt mycket människor. När vi antog traktaten om Antarktis
              var det ingen som bodde där. Här bor det väldigt mycket människor
              och väldigt många urfolk. Vi har vårt eget urfolk, samerna, som
              vi inte riktigt har klarat av att ge alla rättigheter till.
            </seg>
            <seg n="125b7e7d">
              På vilket sätt ser då Birgitta Ohlsson på arbetet med urfolken,
              antingen om det är ett moratorium eller om man skulle göra det
              här till ett marinreservat? De måste ju också ha möjligheter att
              ta del av det som finns i dag för människor.
            </seg>
          </u>
          <note type="speaker" n="f6ba74d0">
            Anf. 168 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-dc50d7c4d897d4d2-1" n="3c6c19c8">
            <seg n="092ffe5d">
              Herr talman! Jag instämmer i det som Sinikka Bohlin tog upp.
              Det var en av de punkter jag nämnde, just om man skulle skapa
              ett marinreservat för Arktis. Den fjärde punkten handlar om att
              just värna ursprungsbefolkningarnas livsstilar.
            </seg>
            <seg n="aa61bcf0">
              Men jag tror också att vi kan lyfta denna debatt till en högre
              nivå. Om man nu skulle utforma någon form av marinreservat får
              man ju tänka sig specialinriktningar för att kunna tillfredsställa
              också människorna som lever där.
            </seg>
            <seg n="11626c8a">
              Men poängen är också att om vi inte skyddar miljön, den ekologiska
              balansen och djurarterna på Arktis kommer kanske knappt några
              människor att kunna leva där över huvud taget i framtiden.
            </seg>
            <seg n="3bf6a781">
              Det är också en situation där ekosystemen just nu är oerhört
              hårt belastade, så att det påverkar inte bara natur- och djurliv
              utan också människornas framtida överlevnad.
            </seg>
            <seg n="2a4f9d7c">
              Jag tror att det går att kombinera. Men, visst, jag instämmer
              i att det är en svår och komplicerad fråga. Det går inte att helt
              enkelt jämföra skyddet av Antarktis med skyddet av Arktis. Men
              det är nog bra att börja.
            </seg>
            <seg n="e9593ddc">
              Vi kan också betona att det var Greenpeace som organisation som
              var bland de första krafter som lyfte fram denna fråga om Arktis
              som ett framtida marinreservat. Men flera människorättsgrupperingar
              i världen har också lyft fram frågan, så att det finns ett ömsesidigt
              tryck.
            </seg>
          </u>
          <note type="speaker" n="9c5ac5f6">
            Anf. 169 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-60482246379da5d2-2" n="09b2794f">
            <seg n="ba80bff8">
              Herr talman! I den arktiska parlamentariska konferensen har vi
              också deltagare från urfolken, från alla delar. Den viktigaste
              frågan, tror jag, handlar om att vi måste ha en dialog med människorna
              som bor där och fundera över om det här också ska bli ett reservat
              för människor.
            </seg>
            <seg n="d42fab5d">
              Vad vi kan göra i samdiskussioner är att ta vara på den traditionella
              kunskapen. Men man ska kanske inte neka den nya utvecklingen.
              Det handlar om att kunna skapa bättre livsförhållanden, som Birgitta
              Ohlsson sade, om kvinnors hälsa, om barnens hälsa och väldigt
              mycket också om de missbruksproblem som finns på många håll när
              traditionen och den nya utvecklingen krockar.
            </seg>
            <seg n="cd1ff61b">
              Jag tror att man måste vara väldigt ödmjuk i den här diskussionen
              om man ska säga att vi gör det här till ett reservat.
            </seg>
          </u>
          <note type="speaker" n="5591a126">
            Anf. 170 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-dc50d7c4d897d4d2-2" n="3c6c19c8">
            <seg n="31f7dc9f">
              Herr talman! Jag fortsätter att instämma i Sinikka Bohlins kommentarer.
              Det gäller att inte bara se det hela ur ett naturperspektiv eller
              ett strikt miljöperspektiv utan förstås också att väga in människornas
              situation på plats.
            </seg>
            <seg n="5335df2c">
              Men vi kan också se andra exempel på hur urbefolkningar världen
              över har lyckats kunna leva i reservat i harmoni med naturen.
              I Sverige har vi en dialog med samerna, som dock kan bli bättre
              på flera punkter. Man kan ha stora invändningar när det gäller
              det. Och vi tittar på andra urbefolkningar, på Grönland och på
              flera andra håll i världen.
            </seg>
            <seg n="c0f991bc">
              Jag tror att vi måste se människan och miljön i ett större kretslopp.
              Skyddar vi inte miljön och skyddar vi inte Arktis i grunden kommer
              inte heller urbefolkningen att kunna överleva i fortsättningen.
              Därför tror jag inte att vi behöver se någon större motsättning
              på dessa fronter.
            </seg>
            <seg n="5e5dcee8">
              Det viktiga är att lyfta fram att Sverige faktiskt kan göra en
              större insats och göra detta till en profilfråga. Arktis är ju
              en del av Norden, men det är också en del av Europa.
            </seg>
            <seg n="ca142549">
              Jag vill, inte minst nu när vi har vår minister med ansvar på
              plats, säga att det är viktigt att lyfta blicken också till år
              20112013, då Sverige har ordförandeskapspositionen i Arktiska
              rådet. Det här skulle kunna bli en profilfråga som jag tror skulle
              kunna ge Sverige en stor och välbehövlig debatt i miljödiskussionen.
            </seg>
          </u>
          <note type="speaker" n="40c795cd">
            Anf. 171 Statsrådet CRISTINA HUSMARK PEHRSSON (m):
          </note>
          <u who="cristina_husmark_pehrsson_de719d" xml:id="i-a1a3f86818ef4017-0" n="7e1f65a9" next="i-035505744470edff-0">
            <seg n="e846de1c">
              Herr talman! För lite mer än ett år sedan stod jag som nordisk
              samarbetsminister här i talarstolen och pratade om det kommande
              svenska ordförandeskapet i Nordiska ministerrådet.
            </seg>
            <seg n="1296183d">
              Det har nu gått tio månader av det här ordförandeskapet. Det
              har varit en hektisk men väldigt givande och spännande tid.
            </seg>
            <seg n="e071e259">
              Ordförandeskapsprogrammet kommer vi att kunna diskutera, och
              jag kommer att informera om detta vid annat tillfälle det är ju
              sådant som tillhör det här årets verksamhet. Men jag vet att alla
              mina kolleger i riksdagen också har haft intensiva program och
              många spännande framgångar under de här tio månaderna.
            </seg>
            <seg n="1f1c5270">
              Skrivelsen i dag handlar mer om vad som gjordes inom det nordiska
              samarbetet 2007. Men jag vill ändå nämna ordförandeskapet, eftersom
              jag vet att många med liv och lust har varit involverade i det
              här ordförandeskapet och är väldigt spända på vad som händer och
              vad som har hänt under det här året. Vi kommer att få anledning
              att återkomma till detta med en klar och tydlig redogörelse av
              vad vi har uppnått under det här året.
            </seg>
            <seg n="373c73c9">
              Jag vill också passa på att säga att det både tidigare år och
              i synnerhet under detta intensiva år har varit en väldigt bra
              kontakt med Nordiska rådet. Jag uppskattar det samarbete och de
              samtal som vi har haft i detta arbete. Det är mycket glädjande,
              och jag ser fram emot ett gott samarbete också framöver.
            </seg>
            <seg n="bedc3172">
              Innan jag går in på själva skrivelsen kan jag också konstatera
              att jag, precis som många andra talare som har varit uppe, tycker
              att intresset för det nordiska samarbetet ökar. Jag har märkt
              det när jag har besökt många platser. Jag har varit inbjuden till
              Föreningen Nordens lokalavdelningar och på annat sätt varit involverad
              i nordiska samarbetsfrågor och möten. Detta är väldigt glädjande.
            </seg>
            <seg n="5e1fe5d8">
              Jag tror inte att det bara har att göra med ordförandeskapsåret,
              utan det finns en glädje, en vilja och en kraft i att se Norden
              som en mycket stark region och vad vi kan åstadkomma tillsammans.
              Jag brukar ibland känneteckna det som att det har blivit någon
              form av nytändning inom det nordiska samarbetet, och det gläder
              mig mycket.
            </seg>
            <seg n="5abae37b">
              Herr talman! Regeringen vill att Östersjöområdet ska vara ett
              ledande tillväxtområde i Europa. Ur detta perspektiv är det nordiska
              samarbetet högprioriterat för regeringen. Ett starkare och mer
              fokuserat samarbete stärker Nordens och Östersjöregionens konkurrenskraft.
            </seg>
            <seg n="30282ceb">
              Precis som vi har hört träffade statsministrarna varandra i Punkaharju
              i Finland förra året under det finska ordförandeskapet i Nordiska
              ministerrådet. Där enades man om inriktningen, som har blivit
              vägledande för det nordiska samarbetet, hur vi ska möta inte bara
              globaliseringens utmaningar utan också väldigt stora möjligheter.
            </seg>
            <seg n="768ab0b6">
              Man angav de prioriterade områdena, och det är det som nu är
              vägledande för ministerrådet.
            </seg>
            <seg n="39e139be">
              Det handlar om forskning och innovation. Det handlar om marknadsföring
              av Norden. Det handlar om samarbete i energi- och klimatfrågor.
              Det handlar om en förstärkt insats för att just reducera de irriterande
              och problematiska gränshinder som många av er har tagit upp.
            </seg>
            <seg n="041c157a">
              Och det beslutades om att det skulle hållas ett årligt globaliseringsforum.
              Så skedde också under vårt ordförandeskap i Riksgränsen i april
              i år.
            </seg>
            <seg n="81c36319">
              En stor del av förra året handlade naturligtvis om att planera
              för det svenska ordförandeskapet. Det fick namnet Kraftsamling,
              och det presenterades på sessionen i Oslo förra året.
            </seg>
            <seg n="7d6ee999">
              Programmet fokuserar på fyra K:n: konkurrenskraft, klimat, kreativitet
              och koordinering.
            </seg>
            <seg n="4149ac1e">
              Det handlar om att stärka Nordens konkurrenskraft i omvärlden,
              att öka samverkan för att finna gemensamma svar på våra klimatfrågor,
              att främja samarbete inom forskning och kultur och se det nordiska
              samarbetets roll och möjligheter i ett bredare europeiskt perspektiv.
            </seg>
            <seg n="b8685c78">
              Intresset för de nordiska frågorna märks också i riksdagsledamöternas
              engagemang. Jag har tagit del av många motioner och ska säga någonting
              om innehållet i dem.
            </seg>
            <seg n="6182c136">
              Först av allt skulle jag vilja ta upp den oro som har funnits
              för att globaliseringsinitiativet skulle leda till att kulturbudgeten
              för 2009 dramatiskt skärs ned.
            </seg>
            <seg n="97c6a93e">
              Jag vet att det har pågått en intensiv diskussion om budgeten
              i allmänhet och kulturbudgeten i synnerhet mellan Nordiska rådet
              och ministerrådet. Men vi är nu eniga om den besparing som också
              drabbar kulturen, mycket på grund av att vi just ska få de här
              60 miljoner kronorna över till att satsa på den viktiga globaliseringen,
              som statsministrarna bestämt.
            </seg>
            <seg n="899ffd94">
              Den besparing som blir resultatet handlar om 2 procent. Det är
              också de neddragningar som de övriga ministerråden får göra i
              sina budgetar. I de tre budgetposter som jag är ansvarig för skär
              vi ned med 10 procent. Men det gläder mig att vi har haft en bra
              dialog, en diskussion om de här frågorna och att vi nu är eniga
              om detta mellan rådet och ministerrådet.
            </seg>
            <seg n="12a92d67">
              Kultursektorn, i likhet med övriga sektorer, bidrar till omprioriteringar
              enligt det som statsministrarna har sagt att vi ska arbeta efter.
              Neddragningen ligger alltså på två procent på kulturområdet. Jag
              hoppas nu att det här beskedet kan lugna många som har varit oroliga
              att globaliseringsinitiativet skulle leda till att en av grundbultarna
              i det nordiska samarbetet, nämligen kulturen, skulle drabbas orimligt
              hårt. Så blir alltså inte fallet.
            </seg>
            <seg n="2876b7a6">
              Jag ser en stor potential för kultursamarbete inom ramen för
              globaliseringsprogrammet. Det låter spännande, tycker jag, med
              arbetsgruppen Kreanord som ska utveckla projekt som just ska binda
              samman kulturen och näringslivet.
            </seg>
            <seg n="26ba611d">
              Sedan kommer jag till en helt annan fråga, herr talman. Det handlar
              om Grensetjänsten i Morokulien. Det handlar om finansieringen
              som motionärerna har tagit upp. För att öka det regionala samarbetet
              med Norge anslog regeringen även i fjol medel till Grensetjänsten.
              Det är en informations- och rådgivningstjänst belägen i Morokulien
              mitt på den svensk-norska gränsen mellan Eda och Eidskogs kommuner.
              Jag har besökt det utomordentliga informationskontoret. I det
              här sammanhanget kan jag passa på att nämna att vi överväger fortsatta
              möjligheter för Grensetjänsten.
            </seg>
            <seg n="2c1388c8">
              Det finns också förslag på att utöka möjligheten för de nordiska
              ambassaderna att samverka. Det finns en motion om detta också,
              att de ambassader som kommer från Norden ska kunna samverka på
              ett bättre och mer intensivt sätt. Där har jag ett positivt besked
              att lämna. Regeringens slutsats är att de nordiska ländernas ambassadsamverkan
              bör utökas. Jag hoppas att motionären blir glad över det svaret.
            </seg>
            <seg n="65f21e96">
              Herr talman! Flera motioner handlar om gränshinder. I juni 2007
              kom de nordiska statsministrarna överens om att med alla medel
              undanröja de svårigheter som medborgarna kan stöta på i det nordiska
              umgänget. Därför upprättades Gränshindersforum med en representant
              från varje nordiskt land. Det handlar lite grann om det som Sinikka
              Bohlin var inne på, inte bara om att ta bort gränshinder som är
              problem i dag utan om att också se till att vi inte skapar nya
              gränshinder.
            </seg>
            <seg n="0a8446b9">
              Ett förslag ska debatteras i riksdagen nästa vecka om att låta
              personer som har en förtidspension eller sjukersättning kunna
              arbeta och studera med bibehållen sjukersättning. Det kommer också
              att innefatta att man om man, i gränsregionerna i synnerhet, vill
              arbeta i något annat land ska kunna få göra det upp till en viss
              nivå utan att ersättningen minskar. Den möjlighet som vi ger förtidspensionerade
              i Sverige från och med den 1 januari att kunna arbeta och studera
              innefattar naturligtvis också de nordiska länderna, en möjlighet
              som kan öka integrationen.
            </seg>
            <seg n="f2fdd133">
              En annan sak är en nordisk socialförsäkringsportal. Det är viktigt
              att kunna få rätt och riktig information om man ska resa över
              gränsen. Den påbörjades 2006 efter svenskt initiativ som ett led
              i gränshindersarbetet. Den är nu i full drift. Den används flitigt.
            </seg>
          </u>
          <note n="d43a93a4">
            På mitt initiativ hölls också våren 2007 två hearingar om gränshinder.
            I januari var vi uppe i Tornedalen, i Haparanda, på tema samarbete
            och gränshinder. I mars hade vi en hearing i Malmö som ordnades
            gemensamt av Regeringskansliet och Region Skåne. Syftet med hearingen
            var att få en övergripande bild av hinder och möjligheter för
            Öresundsregionen.
          </note>
          <u who="cristina_husmark_pehrsson_de719d" xml:id="i-035505744470edff-0" n="7e1f65a9" prev="i-a1a3f86818ef4017-0">
            <seg n="118e109e">
              Vi kommer tillbaka när det gäller gränshinder. Det händer mycket.
              Jag återkommer i den frågan. Det är väldigt mycket som har hänt
              när det gäller den.
            </seg>
            <seg n="8542f3d1">
              Vi har haft många besök i våra grannländer. Jag har varit och
              besökt mina kolleger i de nordiska länderna och har haft mycket
              intressanta och givande bilaterala möten.
            </seg>
            <seg n="195722d1">
              Herr talman! Jag ska inte förlänga min talartid. Sammanfattningsvis
              har det hänt mycket 2007 och 2008. Det kommer att hända ännu mer
              2009. Jag ser fram emot att vara fortsatt verksam i att göra Norden
              till den attraktiva region och den tillväxtregion i Europa som
              vi alla vill skapa.
            </seg>
          </u>
          <note type="speaker" n="c6c4d07f">
            Anf. 172 JAN LINDHOLM (mp) replik:
          </note>
          <u who="jan_lindholm_8746bf" xml:id="i-c7c86e56d06fa4e1-0" n="eccc4753">
            <seg n="64977206">
              Herr talman! Jag blev väldigt uppmuntrad och glad tidigare när
              Birgitta Ohlsson berättade att Cristina Husmark Pehrssons partikamrat,
              vår utrikesminister Carl Bildt, är väldigt positivt inställd till
              insatser för att försöka skapa skyddsregler för Arktis. Jag tänkte
              utifrån det tala lite grann om tillväxtområden i Norden.
            </seg>
            <seg n="a0ac6737">
              Cristina Husmark Pehrsson vet att jag i Nordiska rådets sammanhang
              har engagerat mig mycket för infrastruktur och järnväg. När det
              gäller skydd åt Arktis är mycket av det liv som finns där beroende
              av de villkor som finns, och de villkoren förändras i och med
              klimatförändringarna. Därför är det oerhört viktigt att snabbt
              åtgärda det så att vi inte fortsätter och driver på den klimatförändring
              som finns.
            </seg>
            <seg n="4c85ad15">
              En klok infrastruktur är oerhört viktig. Där har Norden väldigt
              goda förutsättningar. Jag är väldigt intresserad av om ett sådant
              här engagemang sträcker sig inte bara till skydd för det som ändå
              går förlorat utan om det sträcker sig så långt att vi inom det
              nordiska arbetet kan samlas för att faktiskt vidta riktiga åtgärder.
              Det handlar om att bygga en struktur som är långsiktigt hållbar
              och som inte är negativ när det gäller klimatförändringar.
            </seg>
            <seg n="7e128f92">
              Jag har haft exemplet med alla flygresor mellan Helsingfors och
              Oslo som skulle kunna göras med tåg. Men det finns väldigt mycket
              mer infrastruktur i Norden. Norge har många möjligheter i kombination
              med Sverige, och det finns möjligheter även mellan Sverige och
              Finland att lösa mycket av de transporter som går på vägar i dag
              och flytta dem till spårbunden trafik. På det sättet minskar man
              klimatbelastningen och bidrar till att verkligen göra något konkret
              för Arktis.
            </seg>
          </u>
          <note type="speaker" n="09bbb0ae">
            Anf. 173 Statsrådet CRISTINA HUSMARK PEHRSSON (m) replik:
          </note>
          <u who="cristina_husmark_pehrsson_de719d" xml:id="i-f67674f030a85e32-35" n="7e1f65a9">
            <seg n="d0760dda">
              Herr talman! Jag tror inte att det är tanken att vi direkt ska
              ha en infrastrukturdebatt. Den tror jag att jag får hänvisa till
              infrastrukturminister Åsa Torstensson och de stora satsningar
              som regeringen gör på just infrastruktur. Jag vet att Jan Lindholm
              är mycket angelägen om infrastruktur och inte minst tåget till
              Borlänge tror jag det är som Jan Lindholm brukar avsluta varenda
              debatt med de senaste åren i den här kammaren.
            </seg>
            <seg n="cd710f7a">
              Jag tänker hålla mig till något större, till miljö- och klimatfrågorna.
              Jag anser att Norden ska vara en föregångare i klimatarbetet.
              Det är regeringens absoluta övertygelse och inte bara denna regerings.
              När statsministrarna från de olika nordiska länderna träffas är
              det klimat och miljö som är den allt överskuggande delen på agendan
              att diskutera. Det är därför man nu har tillsatt en specialtoppforskningssatsning
              som fokuserar just på klimat och miljö för att förhoppningsvis
              ge en tillväxt också genom detta.
            </seg>
            <seg n="492ab73b">
              Vi har haft en konferens på Arktis nyligen. Där fanns många forskare,
              och EU var representerat. Där pratade man om Arktis och utmaningar
              för klimat och miljö. Det har utarbetats ett arbetsprogram inför
              klimattoppmötet i Köpenhamn. Jag vet att Jan Lindholm vet att
              detta kommer att vara en av de stora frågorna när vi går in i
              EU-ordförandeskapet nästa år.
            </seg>
          </u>
          <note type="speaker" n="db869a7e">
            Anf. 174 JAN LINDHOLM (mp) replik:
          </note>
          <u who="jan_lindholm_8746bf" xml:id="i-c7c86e56d06fa4e1-1" n="eccc4753">
            <seg n="87861334">
              Herr talman! Jag tackar för svaret. Jag förstår att det naturligtvis
              är svårt med konkretiseringar. Det är jättebra att man har stora
              ambitioner med klimatarbetet. Det är jättebra om man kan anta
              långtgående krav på procentuell nedskärning av växthusgaser och
              så vidare och att man kan skriva fina internationella dokument.
            </seg>
            <seg n="d840b475">
              Men så kommer vi ändå till ett konkret hantverk när det liksom
              ska ske någonting, och jag tycker att jag de här två åren som
              jag har varit med i Nordiska rådet ändå har sett att Nordiska
              rådet har varit en arena där man har kunnat föra en diskussion
              som går lite längre än i de nationella parlamenten. Jag har till
              exempel fått ett väldigt positivt gehör för en framställan om
              att de nordiska länderna skulle gå före när det gäller diskussionen
              om vad vi ska göra med alla de människor som faktiskt måste lämna
              sina hemområden. Vi har till exempel Nildeltat som är ett av de
              första områdena till och med före jordbruksmarkerna i Bangladesh
              som redan till viss del är oanvändbart för livsmedelsproduktion.
              Vi ser hur miljontals människor tvingas lämna sina hemområden.
            </seg>
            <seg n="c54d0312">
              Detta ställde sig Nordiska rådet bakom, men så kommer det till
              det konkreta. Jag har alltså ställt frågor till respektive länders
              regeringar och fått lite undanglidande svar.
            </seg>
            <seg n="af433f8b">
              Det är samma sak med infrastruktur: Vi måste också göra någonting
              för att nå dessa mål. Om vi inte tar hand om de människor som
              tvingas lämna sina hemvister i dag kommer det att finnas allt
              fler människor som hamnar i utsatta situationer där de tyvärr
              ofta blir verktyg för grupper som vill skapa nya konflikter, och
              så är det risk för krishärdar i världen.
            </seg>
            <seg n="116899b4">
              Det är alltså oerhört viktigt att jobba konkret med dessa frågor.
            </seg>
          </u>
          <note type="speaker" n="31f40f40">
            Anf. 175 Statsrådet CRISTINA HUSMARK PEHRSSON (m) replik:
          </note>
          <u who="cristina_husmark_pehrsson_de719d" xml:id="i-f67674f030a85e32-36" n="7e1f65a9">
            <seg n="2297c7bd">
              Herr talman! Jag vet att regeringen är helt inriktad på att göra
              det. Det handlar om korta snabba insatser, men det måste också
              handla om långsiktighet, hållbar utveckling och så vidare. Vi
              måste arbeta dels här och nu, dels på längre sikt.
            </seg>
            <seg n="a1e05fed">
              Det är också därför infrastrukturpropositionen som Åsa Torstensson
              har presenterat dels handlar om att sätta spaden i jorden nu på
              en gång, dels på sikt och lite längre fram.
            </seg>
            <seg n="5183c5f6">
              Jag vet också att min kollega forskningsministern snart kommer
              att lägga fram en proposition här i kammaren som handlar precis
              om detta, nämligen om en oerhört kraftfull och stark satsning
              på väldigt viktig forskning för att vi ska komma vidare.
            </seg>
            <seg n="8afa648a">
              Samtidigt har alla Nordens statsministrar sagt att det är klimat
              och miljö det handlar om, och vi fokuserar på det. Ministerrådet
              avsätter pengar till toppforskning, ett stort antal viktiga projekt
              som kommer att kunna starta omedelbart och ge effekt.
            </seg>
            <seg n="852b41fe">
              Det är en kraftfull satsning som jag ser fram emot och som kommer
              att ge resultat.
            </seg>
          </u>
          <note type="speaker" n="2546f353">
            Anf. 176 CARIN RUNESON (s):
          </note>
          <u who="carin_runeson_c56f59" xml:id="i-75198af5e0c49369-0" n="6a92dec1">
            <seg n="3ec37515">
              Fru talman! Närområdet och de nordiska grannländerna har en stark
              folklig förankring och en självklar ställning för Sverige och
              för Sveriges befolkning. Att vi är tämligen överens när det gäller
              Norden visar också de anföranden som hittills har hållits här
              i kammaren.
            </seg>
            <seg n="095f1158">
              Jag tror att Nordenfrågorna känns väldigt nära. I Norden finns
              också ett flertal av våra viktigaste handels- och samarbetspartner.
              Sverige är till exempel Norges viktigaste exportmarknad. Norge
              kommer på tredje plats för Sverige.
            </seg>
            <seg n="a5193e5b">
              Vi ser också gränshandelns betydelse med bland annat stora shoppingcentra
              som växt upp de senaste åren, till exempel i Charlottenberg i
              Värmland. Vad Ikeas etablering i Haparanda betyder för handeln
              i det området med en stor tillströmning av kunder från både Finland
              och Ryssland tror jag inte man inser fullt ut om man inte är bosatt
              eller verksam inom det området.
            </seg>
            <seg n="521caed0">
              I mitt hemlän Dalarna har vi ett annat bra exempel på gränsöverskridande
              samarbete som dessutom ger väldigt många arbetstillfällen. Jag
              tänker på turistområdet SälenTrysil som har en nästan ofattbar
              tillströmning av turister framför allt under skidsäsongen men
              också under sommarmånaderna.
            </seg>
            <seg n="8d6afc0a">
              Fru talman! Det nordiska samarbetet utgår från ett gemensamt
              kulturarv och en språklig gemenskap som helt naturligt har betytt
              och betyder väldigt mycket. Men samarbetet vilar också på gemensamma
              värderingar när det gäller demokrati, rättvisa och hur en rättsstat
              ska fungera.
            </seg>
            <seg n="e7aafee5">
              Samarbetet mellan de nordiska länderna spänner över alla samhällsområden,
              och på många sätt är vårt nordiska samarbete helt unikt vid en
              internationell jämförelse. Jag tror att vi alla är överens om
              att samarbete och öppenhet har gjort Norden till en välfärdsregion
              av världsklass, och det kan vi konstatera utan att slå oss för
              bröstet. Vi ska vara däremot vara stolta över det.
            </seg>
            <seg n="d5472c62">
              Genom att samtliga nordiska länder deltar i den europeiska marknaden
              har det nordiska samarbetet ytterligare stärkts. Sveriges, Finlands
              och Danmarks medlemskap i EU och Norges och Islands tillhörighet
              till det europeiska ekonomiska samarbetsområdet påverkar det nordiska
              samarbetet positivt. De baltiska staternas inträde i EU har dessutom
              skapat ytterligare dynamik i de nordiska ländernas samarbete med
              närområdet.
            </seg>
            <seg n="78175979">
              Fru talman! En viktig fråga för det nordiska samarbetet har alltid
              varit främjandet av integration mellan de nordiska länderna och
              att underlätta för medborgare att röra sig över landgränserna.
              Det är många av de totalt 25 miljoner invånarna i Norden som rör
              sig över landgränserna. I dag arbetar till exempel ca 50 000 svenskar
              i Osloregionen, och 25 000 svenskar är folkbokförda i Norge. För
              att ta ytterligare ett exempel gränspendlar ca 20 000 personer
              varje dag mellan Sverige och Danmark.
            </seg>
            <seg n="dfad3456">
              I det här sammanhanget är det också värt att påpeka att tillkomsten
              av Öresundsförbindelsen väsentligt har förbättrat möjligheterna
              till integration i Öresundsregionen. Integrationen är viktig,
              eftersom den bidrar till att stärka tillväxten i olika regioner.
            </seg>
            <seg n="7170cdfc">
              Under Sveriges ordförandeskap i det nordiska regeringssamarbetet
              för fem år sedan, alltså 2003, lyftes särskilt frågorna om avveckling
              av hinder för personers rörlighet över de nordiska gränserna fram.
              Det är ett arbete som omfattar många olika politikområden. Avvecklingen
              av gränshinder bidrar även till att Sverige och Norden som region
              kan verka mer framgångsrikt internationellt.
            </seg>
            <seg n="159c0a96">
              Mycket bra har alltså gjorts, men framgångarna är ändå inte tillräckliga
              för att möta dagens och framför allt morgondagens globala utmaningar.
              Därför behövs ett än mer utvecklat och förstärkt samarbete. Inte
              minst i det sammanhanget anser vi socialdemokrater att Nordiska
              rådet har en mycket viktig funktion att fylla.
            </seg>
            <seg n="80e8e710">
              Även om integrationen mellan länderna och de olika regionerna
              i Norden har kommit långt återstår en hel del att uträtta. De
              nordiska ländernas lagar och regelverk skiljer sig fortfarande
              åt, vilket ibland medför problem för de människor som rör sig
              över gränserna och likaså för organisationer och företag. Därför
              menar vi socialdemokrater att det är både viktigt och nödvändigt
              att öka integrationsinsatserna ytterligare.
            </seg>
            <seg n="aafbef2b">
              Självklart är det upp till varje land att stifta sina egna lagar,
              men genom ett gott samarbete kan vi till allas fördel få bort
              byråkratiskt krångel och hjälpas åt med att ge de nordiska invånarna
              en fullgod och lättillgänglig information om olika viktiga frågor,
              bland annat skattelagstiftning, tullbestämmelser och socialförsäkringssystem.
            </seg>
            <seg n="744d1ecf">
              Ministern nämnde tidigare socialförsäkringsportalen. Jag tycker
              också att det är ett bra exempel på ett nordiskt samarbete, och
              precis som ministern sade upprättades denna portal i juni i år
              med information om olika frågor: a-kassa, sjukpenning, föräldrapenning
              och pensioner. Jag tycker att det är fantastiskt när man går in
              på nätet och ser att denna portal har haft över 25 000 träffar
              samt att ca 5 000 har varit inne och läst flera gånger bara sedan
              i juni. Detta visar att det finns ett mycket stort behov av information.
            </seg>
            <seg n="d07db38e">
              Jag vet också att Nordiska rådet högt på sin agenda har frågor
              som handlar om gränshinder, framför allt hur man får bort hindren,
              och det tycker jag är bra. Det är väl inte så ofta som jag själv
              och vi socialdemokrater är helt överens med de borgerliga partierna,
              men i det här fallet tror jag att vi alla har samma uppfattning,
              att gränshindren ska man så långt möjligt försöka få bort. Den
              socialdemokratiska regeringen har tidigare, precis som Nordiska
              rådet under svenskt ordförandeskap, arbetat bra med de här frågorna,
              och nu, fru talman, är det upp till den nuvarande regeringen och
              ansvarig minister att se till att vi inte tappar tempo när det
              gäller det nordiska samarbetet och gränshindersfrågorna.
            </seg>
            <seg n="9a329293">
              Om vi blickar lite framåt tror jag dessutom att vi kan hävda
              att den nordiska arbetsmarknaden står inför flera utmaningar.
              På kort sikt hotar förstås den pågående finanskrisen att leda
              till stigande arbetslöshet. Men på lite längre sikt tror jag att
              det är Nordens åldrande befolkning och bristen på arbetskraft
              som blir, om inte ett hot så ändå ett allvarligt bekymmer för
              vårt välfärdssamhälle.
            </seg>
            <seg n="60264ff3">
              Det är ytterligare en orsak till att undanröja hinder och underlätta
              för enskilda individer att arbetspendla över landgränser. Rörligheten
              på arbetsmarknaden är stor i dag, och jag är övertygad om att
              den kommer att öka ytterligare.
            </seg>
            <seg n="73047c4d">
              Avslutningsvis vill jag säga att jag tycker att det är mycket
              positivt att ett nordiskt gränshindersforum har bildats inför
              det svenska ordförandeskapet i Nordiska ministerrådet. Jag är,
              fru talman, övertygad om att Gränshindersforum inte blir utan
              arbetsuppgifter.
            </seg>
          </u>
          <note type="speaker" n="0b30dfa1">
            Anf. 177 KERSTIN ENGLE (s):
          </note>
          <u who="kerstin_engle_65233a" xml:id="i-16e3447a96403b22-0" n="37774356">
            <seg n="fcd48068">
              Fru talman! Det nordiska samarbetet engagerar väldigt många riksdagsledamöter.
              Trots att vi är ganska eniga är talarlistan imponerande lång.
              Jag tillhör inte Nordiska rådet, men jag tycker att det är ett
              viktigt forum och följer arbetet med stort intresse.
            </seg>
            <seg n="ab20835d">
              En av de frågor som rådet beslutat att arbeta med när det gäller
              att möta globaliseringens utmaningar tillsammans är just det ökade
              samarbetet runt Östersjön. Det gläder mig verkligen.
            </seg>
            <seg n="61ef35de">
              Östersjöregionen upplever den kraftigaste ekonomiska tillväxten
              i Europa, även om det fortsatt är stora skillnader mellan länderna.
              Länderna runt Östersjön har en samlad befolkning på drygt hundra
              miljoner och en bnp på drygt 2 000 miljarder dollar. Det ger stora
              möjligheter för ett ökat handelsutbyte mellan våra grannländer,
              vilket leder till högre ekonomisk tillväxt och fler arbeten. Regionen
              har stora möjligheter att utvecklas.
            </seg>
            <seg n="365ac3f0">
              Vi vill ha fri handel och en marknad som gynnar alla parter,
              både Sverige och våra handelspartner. Men det ska vara en ansvarsfull
              frihet som också tar hänsyn till människor och miljö. Vi tjänar
              alla på att skapa långsiktigt hållbar ekonomi som också tar hänsyn
              till miljön.
            </seg>
            <seg n="7dfdd2b0">
              Inom alla politikområden finns möjligheter till samarbete och
              utveckling. Det är inte bara handel runt Östersjön som kan utvecklas
              utan även kultur skapar ökat samförstånd och kan vara en enande
              kraft mellan de nordiska länderna och Östersjöländerna.
            </seg>
            <seg n="a7175da3">
              Men, fru talman, det går inte att tala om Östersjön utan att
              nämna den planerade gasledningen på Östersjöns botten. Ledningen
              är ju tänkt att gå genom en stor del av Sveriges ekonomiska zon,
              men den berör alla länder runt Östersjön.
            </seg>
            <seg n="fc628adc">
              De miljömässiga invändningarna är starka. Östersjön är sedan
              2004 klassad som ett särskilt känsligt havsområde. På botten finns
              giftiga tungmetaller, gamla minor och kemiska stridsmedel sedan
              andra världskriget. Vid ett bygge måste allt detta flyttas eller
              förstöras, med alla de risker det innebär för miljö och fiske.
              En fullständig miljöprövning måste göras. Det måste också redovisas
              alternativa sträckningar, både på land och till sjöss.
            </seg>
            <seg n="19a4b08f">
              Förutom gasledningen finns andra miljöfrågor att hantera inom
              Helcom som arbetar för att utveckla en aktionsplan för Östersjöns
              miljö. Dessvärre är stödet från medlemsländerna inte tillräckligt
              starkt. Länderna i regionen måste ta ett helhetsgrepp för att
              rädda sitt innanhav. Miljardinsatser kommer att behövas för saneringen
              av Östersjön. Med tanke på de subventioner som nu kommer regionen
              till del via EU bör de nordiska länderna verka för att EU-medel
              avsätts för att renovera Östersjön.
            </seg>
            <seg n="d80e22f1">
              Vi bör också arbeta för att EU:s olika politikområden samordnas
              på ett sätt som gynnar aktiv naturvård. Ett konkret exempel är
              att jordbrukssubventionerna inte samordnas med miljöpolitiken.
              I dag får jordbruket subventioner som motverkar EU:s ramdirektiv
              om vatten. Detta direktiv syftar till god vattenkvalitet i floder,
              sjöar och kustvatten.
            </seg>
            <seg n="26fc6e4b">
              Helcom har lyckats åstadkomma en del punktinsatser. Flera reningsverk
              har byggts och industrier har börjat rena sina utsläpp. Men fortfarande
              släpper vi ut ofattbara 1,4 miljoner ton kväve i Östersjön varje
              år, varav det mesta kommer från jordbrukets gödslingsmedel. Mycket
              återstår att göra inom Helcom.
            </seg>
            <seg n="01b8bcb4">
              Hela Östersjöregionen måste ta ett samlat grepp för den gemensamma
              miljön, och uteblivna åtgärder måste bestraffas kännbart. Möjligheterna
              finns nu för Norden och Östersjön genom den marina strategi som
              EU håller på att utveckla, där Östersjön kan föreslås som ett
              modellhav.
            </seg>
            <seg n="933fc7b4">
              Trots alla bekymmer som är nämnda här finns det också goda exempel
              på samarbetsprojekt som kan göra skillnad. De projekt jag ska
              nämna handlar i och för sig om EU-pengar, men de gynnar ju Östersjön
              och hela Norden.
            </seg>
            <seg n="2435cbef">
              Inom ramen för Baltic Master finns ett stort antal avslutade
              och pågående projekt som visar goda exempel på fruktgivande samarbete
              inom många olika samhällssektorer.
            </seg>
            <seg n="1e2f4cdb">
              Baltic Gateway har ambitionen att utveckla ett omfattande system
              av högkvalitativa transporter och transportnära tjänster för att
              sammanlänka just Skandinavien med nordvästra Europa, den europeiska
              kontinenten, de baltiska staterna, Ryssland, Vitryssland, Ukraina
              och Asien. Det främjar ekonomisk tillväxt och hållbar utveckling
              i södra Östersjöområdet då förbättrad kommunikation medför ökad
              tillgänglighet inom och mellan regioner.
            </seg>
            <seg n="bc559e49">
              Inom forsknings- och utbildningsområdet pågår flera intressanta
              projekt, till exempel Baltech. Det är en sammanslutning av tekniska
              universitet i bland annat Tallinn, Vilnius, Helsingfors, Helsingfors
              och inte minst Lund.
            </seg>
            <seg n="893a103c">
              Baltic University Programme är ett nätverk av 180 universitet
              och andra högre utbildningsinstitutioner i Östersjöområdet. Det
              programmet har utvecklats till det största universitetsnätverket
              i världen.
            </seg>
            <seg n="4a464551">
              Cruise Baltic är ett nära samarbete mellan 10 Östersjöländer,
              16 destinationer och 28 partner i Östersjöregionen. Syftet är
              att integrera regionens internationella kryssningsindustri för
              ett fruktbart samhälle och ökad tillväxt. Det ger också unika
              möjligheter för Östersjöregionen.
            </seg>
            <seg n="9cd45193">
              De olika projekten engagerar medborgare och politiker på alla
              nivåer. Ett initiativ som förtjänar att nämnas heter Kimo, Kommunernas
              internationella miljöorganisation. Man startade på norskt initiativ
              för Nordsjöns miljö. Det grundades i Danmark 1990. Där är det
              åtta länder runt Nordsjön med sammanlagt 128 kommuner som är involverade.
            </seg>
            <seg n="1c24407d">
              Nu har Simrishamns kommun i Skåne tagit initiativ till att bilda
              Kimo Baltic Sea, ett motsvarande kommunalt nätverk just för att
              värna Östersjöns miljö och framtid. För Simrishamn är grundandet
              av Kimo Baltic Sea en naturlig del av engagemanget i den marina
              miljön och en hållbar utveckling för Östersjön och är väl värt
              att uppmuntra.
            </seg>
            <seg n="a4f40308">
              De nämnda exemplen visar på vikten av ett fortsatt och utökat
              samarbete i Norden och Östersjöländerna för att man ska kunna
              fortsätta och ytterligare stärka och öka möjligheterna att bli
              en global vinnarregion.
            </seg>
            <seg n="f7e9acc6">
              Fru talman! Med detta har jag velat belysa både de politiska
              utmaningarna och möjligheterna för Östersjön samt vikten av det
              nordiska engagemanget för den expansiva Östersjöregionen och för
              Östersjöns framtida miljö.
            </seg>
          </u>
          <note type="speaker" n="2ff6571e">
            Anf. 178 LARS WEGENDAL (s):
          </note>
          <u who="lars_wegendal_df0ae1" xml:id="i-3fe62c05dc39e8c3-0" n="c0700c8e">
            <seg n="f7d25887">
              Fru talman! Jag hade tänkt inleda med att uttrycka min glädje
              över att samarbetsministern var närvarande i kammaren vid debatten,
              men tyvärr har hon nu lämnat kammaren. Jag får då hoppas att hon
              och hennes medarbetare i varje fall läser protokollet så att hon
              ser vad vi kloka människor efter henne hade att säga.
            </seg>
            <seg n="9454f7aa">
              För oss som lägger ned ganska mycket tid och kraft på det parlamentariska
              samarbetet och på att finna lösningar på gemensamma problem i
              de nordiska länderna och för de nordiska medborgarna är just denna
              debatt en av de roligaste och kanske viktigaste under året. Så
              är det inte så mycket för att vi står för en spänstig debatt där
              vi bryter så många partipolitiska argument mot varandra, utan
              mer för att vi genom debatten får möjlighet att exponera samarbetet
              och visa vad vi har gjort.
            </seg>
            <seg n="4cb19f5d">
              Fru talman! Det nordiska och det europeiska samarbetet har många
              likheter. Båda syftar till att vara till nytta för medborgarna
              och till att underlätta rörligheten mellan länderna. Båda har
              en parlamentarisk församling och på ministersidan ett ministerråd.
              Det innebär att det nordiska samarbetet är ett viktigt instrument
              i det internationella samarbetet.
            </seg>
            <seg n="c4d3d8de">
              Men det som är riktigt roligt och något som det nordiska samarbetet
              har till skillnad från det europeiska samarbetet är den folkliga
              förankringen. En klar majoritet av de nordiska medborgarna vill
              till och med bygga ut det nordiska samarbetet. Trots att till
              exempel medierna inte uppfattar det nordiska samarbetet som viktigt
              är det alltså starkt förankrat hos våra medborgare. För mig som
              riksdagsledamot är detta det allra viktigaste. Det relativt smala
              nordiska samarbetet har en starkare folklig förankring än det
              bredare europeiska samarbetet. Säkert skulle EU kunna lära sig
              mycket av det nordiska samarbetet när det gäller just förankringen
              hos medborgarna, trots att just förankringen av vårt arbete är
              en av de frågor som vi ständigt diskuterar och känner att vi borde
              kunna förbättra.
            </seg>
            <seg n="c3bfd150">
              Fru talman! År 2007, som ju det här betänkandet handlar om, blev
              ett innehållsrikt år i rådets 56-åriga historia. Inom parentes
              ska man kanske nämna att det är just 2007 som betänkandet handlar
              om, för när man läser betänkandet blir man ibland något förvirrad.
              Här blandas tilltag från 2007 och 2008. Motioner från förra året
              besvaras med åtgärder som man planerar under innevarande år och
              som kanske fullföljs först nästa år. Men så blir det kanske när
              man i ett betänkande ska redovisa ett års verksamhet.
            </seg>
            <seg n="03c34cde">
              Under 2007 blev fokus väldigt tydligt på globaliseringen och
              klimatfrågorna. Den förstnämnda frågan formades främst av statsministrarnas
              möte i juli månad i Finland och senare deras, i mina ögon, något
              jippoliknande möte vid Riksgränsen en bit in på detta år, det
              möte som man kallade Globaliseringsforum. Kanske är det fel att
              kalla det jippoliknande, men utifrån vad som sades om att det
              skulle vara ett möte med väldigt bred folklig förankring på plats
              blev det för oss som satt långt ifrån händelsernas centrum mer
              liknande ett jippo än ett seriöst möte med fokus på nordiska initiativ
              på globaliseringsområdet. Men ni som var på plats kan kanske beskriva
              en annan bild om hur detta forum lyckades åstadkomma en folkligt
              förankrad, framåtsyftande aktivitet.
            </seg>
            <seg n="73208036">
              För rådets del blev statsministrarnas globaliseringsinitiativ
              väldigt påtagligt när notan skulle betalas. Innehållsmässigt var
              väl initiativet mycket bra, även om kulturministrarna inte förstod
              poängen med att lyfta fram några egna projekt. Men när notan skulle
              betalas drabbades alla pågående verksamheter av statsministrarnas
              ovilja att föra till nya pengar i samarbetet. En av rådets huvuduppgifter
              fram mot förra sessionen blev alltså att finna möjliga ekonomiska
              lösningar för detta problem. Man lyckades hyggligt bra för 2008,
              men man kan inte komma ifrån att pågående verksamheter påverkades
              på ett negativt sätt, och det kommer att bli ännu mer påtagligt
              när vi blickar fram mot 2009 och den budget som vi ska besluta
              om under kommande session.
            </seg>
            <seg n="1d4b2833">
              Klimatfrågan har i aktiviteter varit väldigt central i rådets
              arbete under 2007, inte minst frågan om hur vi nordiska länder
              ska kunna få en tydlig roll vid FN:s klimattoppmöte i Köpenhamn
              nästa år. Denna fråga är naturligtvis central med tanke på hur
              klimatförändringarna påverkar vår närmiljö här uppe i Norden.
              De inspel som Nordiska rådet har gjort i denna fråga tror jag
              kan få en stor betydelse för konferensens resultat, inte minst
              frågan om en folklig närvaro vid konferensen och en folklig påverkan
              i de beslut som ska fattas vid konferensen. Jag är övertygad om
              att just den folkliga förankringen har en avgörande betydelse
              för möjligheten till framgång för den typen av konferenser och
              de därpå följande aktiviteterna.
            </seg>
            <seg n="59044dcc">
              Fru talman! Det nordiska samarbetet är i viss mån ett unikt samarbete.
              Vi är ibland ett gott exempel för andra delar av Europa och övriga
              världen på hur man kan organisera samarbete inte bara mellan länder
              utan även mellan folkvalda parlamentariker och regeringar. Jag
              har tidigare under några år kunnat konstatera hur bra det har
              fungerat, både på politisk nivå och mellan tjänstemän på rådet
              och ministerrådet. Med en öppen och ärlig dialog lyckas vi på
              kulturområdet forma om hela samarbetet, och det säger inte så
              lite, eftersom kultur i nordiska sammanhang inte är så marginaliserad
              som den är som politikområde på nationell nivå.
            </seg>
            <seg n="ebbdde13">
              Men tyvärr var detta goda exempel just bara ett gott exempel.
              Går man in och granskar samarbetet mellan ministerråden och rådets
              alla olika utskott lite närmare kan man konstatera att det har
              väldigt mycket mer att erbjuda.
            </seg>
            <seg n="53cbe432">
              Det måste bli viktigare för ministrarna att träffas på nordisk
              nivå. Det måste bli viktigare för ministrarna att söka kontinuerlig
              dialog med rådets utskott, och det måste växa fram en vilja hos
              ministrarna att arbeta fram förslag i dialog med oss parlamentariker.
              Det måste stimuleras till ett mer förtroendefullt samarbete mellan
              rådets och ministerrådets sekretariat.
            </seg>
            <seg n="92ce5f99">
              Eftersom Helsingforsavtalet finns som grund för det nordiska
              samarbetet är det något helt annat att arbeta fram förslag inom
              det nordiska samarbetet än vad det är på nationell nivå. Ska det
              nordiska samarbetet vara det framgångsrika regionala samarbete
              i Europa som vi alla vill att det ska vara måste vi nog anstränga
              oss att finna ett arbetssätt med en dialog mellan oss nordiska
              parlamentariker från denna mångfald av partier och Nordens alla
              regeringar, som ju också är av olika kulörer över tiden.
            </seg>
            <seg n="ababb844">
              Fru talman! En viktig förklaring till att de nordiska länderna
              utgör ett kluster som är i täten av snart sagt varje rankning
              med ambition att visa framgångar eller tillkortakommanden för
              stater är troligen den ömsesidiga språkförståelsen i Norden. Språkförståelsen
              är grundläggande för flera av de förklaringsfaktorer som bidragsgivarna
              beträffande rapporten Norden som en global vinnarregion pekar
              på. Att vidmakthålla och förstärka denna ömsesidiga språkförståelse
              är alltså inte en fråga om kulturell kuriosa. Det är en fråga
              av största vikt när det gäller nordiskt samarbete och av stor
              betydelse för framtidens välfärd och konkurrenskraft i Norden.
            </seg>
            <seg n="3feef6ee">
              Trots att Norden redan i dag måste betraktas som en region i
              världsklass när det gäller konkurrenskraft och välfärd kan åtskilligt
              göras för att ytterligare förbättra situationen. Utmaningen från
              befolkningsrika stater som Kina och Indien medför att det är angeläget
              att dessa möjligheter till förbättringar tas till vara. Det gäller
              därför att på bästa sätt ta till vara de närmast unika goda möjligheter
              till dialog som Nordiska rådet erbjuder.
            </seg>
            <seg n="fe05ee07">
              De nordiska regeringarna kan bidra till att rådet blir ett centralt
              forum för att skapa en politik som leder till att Norden som region
              förblir i världsklass som välfärdsregion.
            </seg>
            <seg n="cd9e5815">
              Jag har inte för avsikt att ställa några yrkanden, även om man
              i betänkandet avstyrker väldigt många kloka motioner. Då menar
              jag inte bara mina motioner, även om de är riktigt riktigt bra,
              utan även andra motioner från kloka ledamöter som värnar det nordiska
              samarbetet.
            </seg>
            <seg n="09da2dc3">
              Läser man betänkandetexterna kan man konstatera att vi alla har
              en läxa att göra, nämligen att göra det nordiska samarbetet ännu
              mer intressant för våra kamrater i riksdagsgrupperna så att de
              politiska produkter vi röstar om i kammaren inte blir en urvattnad
              redogörelse över ett års verksamhet, utan mer en skrivelse som
              innehåller visioner och idéer om hur vi på olika sätt politiskt
              vill driva detta samarbete framåt.
            </seg>
          </u>
          <note type="speaker" n="a50deeae">
            Anf. 179 HANS WALLMARK (m):
          </note>
          <u who="hans_wallmark_b7ba6b" xml:id="i-19e830ff2833af79-0" n="1069c99c">
            <seg n="0480212a">
              Fru talman! Det är ungefär ett och ett halvt år sedan den förra
              redogörelsen och debatten i kammaren om Nordiska rådets och Nordiska
              ministerrådets arbete. Jag vill därför ta tillfället i akt och
              tala något om några av de förslag jag finner särskilt viktiga
              i vårt nordiska samarbete.
            </seg>
            <seg n="8375457e">
              Vi är 20 riksdagsledamöter som utgör den svenska delegationen
              till det 87 personer starka Nordiska rådet med parlamentariska
              företrädare för Sverige, Finland, Danmark, Norge och Island samt
              de tre självstyrande områdena Åland, Färöarna och Grönland. Våra
              insatser, frågor och inlägg finns samlade i Nordiska rådets protokoll
              som enkelt går att finna på exempelvis hemsidan www.norden.org,
              men de antecknas aldrig tillbaka till vår egen riksdag och våra
              protokoll mer än med denna redogörelse samt den efterföljande
              debatten. Därför kan det finnas anledning att för enskilda ledamöter
              göra en återkoppling här i dag.
            </seg>
            <seg n="387069d3">
              Fru talman! Först som sist vill jag nämna att ett mycket gott
              samarbetsklimat präglar den svenska delegationen över partigränserna.
              Jag vill särskilt nämna att ordföranden Sinikka Bohlin och vice
              ordföranden Kent Olsson som personer medverkar till just en bra
              stämning. Samtidigt finns åsiktsskillnader och det är också bra.
              För egen del tycker jag att det nordiska samarbetet, precis som
              det europeiska, ibland präglas av en dragning mellan överstatlighet
              och nationellt självbestämmande. Det paradoxala är att partier
              som i andra sammanhang är starkt kritiska eller öppet motståndare
              exempelvis till EU samtidigt så förbluffande många gånger är villiga
              att använda just överstatlighet och beslut i internationella organ
              som tvingande för Sverige, i varje fall så länge det kommer deras
              politiska vänsterintressen till del. Själv är jag av den uppfattningen
              att samarbete är viktigt och värdefullt inom vissa specifika och
              på förhand utpekade områden. I övrigt ska man akta sig för klåfingrighet
              och tjänstemannastyre såväl i Norden som i EU och Sverige.
            </seg>
            <seg n="8e816744">
              Fru talman! Ett övergripande tema för arbetet både inom Nordiska
              rådet och Nordiska ministerrådet är och har varit ambitionen att
              göra något åt gränshindren. Några steg framåt har tagits, precis
              som har redovisats här i afton, men det behövs fler regelförenklingar
              och regelförändringar. Det är också viktigt att vi, när vi som
              lagstiftare i våra respektive parlament tar fram nya förslag eller
              genomför ändringar, framför allt inom välfärds- och trygghetssystemen
              blir bättre på att anlägga en nordisk dimension. Vi måste lära
              oss att tänka i termer av hur nya förslag påverkar andra nordbor
              och deras möjligheter att ta del av dem. Det är en styrka att
              i Norden ha ett växande antal medborgare som väljer att bo i ett
              land men arbeta, studera eller vistas en tid i ett annat land.
            </seg>
            <seg n="b19f217e">
              Som jag ser det kan gränshinder delas in i två kategorier: formella
              och reella gränshinder. De formella verkar nu sedan en tid tillbaka
              hanteras genom den arbetsgrupp med en företrädare för varje land
              som arbetar på direkt uppdrag av respektive lands regering. Här
              handlar det ytterst om lagstiftning och nya regler. Men även reella
              gränshinder väcker ilska och skapar barriärer. Det kan handla
              om allt från tv-sändningar i Norrbotten eller Skåne till behov
              av mer samhällsinformation för de unga svenskar som arbetar inom
              den norska servicesektorn.
            </seg>
            <seg n="7c6d13c3">
              Fru talman! För egen del har jag kommit att intressera mig för
              en särskild sorts gränshinder, nämligen avgifter i samband med
              kortbetalningar i andra länder. Framför allt är detta ett problem
              i förhållande till Danmark. Det finns ett eget danskt kreditkort,
              Dankort, som i vissa affärer och i samband med betalningar är
              det enda accepterade kortet. Personer med andra kort hänvisas
              till bankomat eller också blir det ingen affär alls. De med vanliga
              kort kan i vissa fall vidare åläggas en avgift på mellan 3 och
              5 procent per transaktion. Vid stora betalningar kan det således
              handla om ganska mycket pengar. Det här är inte ett formellt utan
              ett reellt gränshinder då det medför tröghet och irritation. Jag
              har i olika frågor och uppvaktningar till Danmarks regering försökt
              att fästa uppmärksamheten på detta. Visst medhåll får jag i de
              skriftliga svaren från Köpenhamn, men inga konkreta ändringsåtgärder.
            </seg>
            <seg n="6c15e289">
              Bank- och kreditsektorn är ju i centrum i många länder i dagar
              som dessa, så nu även i Norden. När saker och ting lugnar ned
              sig vore det en snygg gest mot de skattebetalare som på olika
              sätt tvingas medverka till behövliga trygghets- och stabilitetspaket
              att man självmant från den privata sektorn ser över kort- och
              kreditavgifterna i Norden. I sak borde det inte för nordbor vara
              något konstigt att betala med sitt kort på samma villkor i Helsingör,
              Stavanger och Uleåborg även om kortet är utfärdat i Hässleholm.
            </seg>
            <seg n="0de71963">
              Fru talman! En annan sådan konstig sak som jag uppfattar som
              ett gränshinder är att de danska medborgare som bor 50 kilometer
              söder om Köpenhamn får delta i folketingsvalen medan de som bor
              50 kilometer norr om Köpenhamn inte får delta i valen. Danska
              medborgare bosatta utomlands får inte delta i sitt lands val.
              På skånsk sida bor en växande andel danskar. För dem kan detta
              med rätta uppfattas som ett reellt gränshinder.
            </seg>
            <seg n="a4ecb86d">
              Fru talman! Sedan förra redogörelsen för drygt ett år sedan har
              jag som representant för Nordiska rådet deltagit i två olika möten
              arrangerade av Baltiska rådet. Vid det första var jag som talare
              med och berättade om den nya flykting- och asylpolitiken som bedrivs
              på ett bra sätt i Sverige. Den andra sammankomsten handlade om
              hotet från nätet och kretsade bland annat kring den IT-attack
              republiken Estland utsattes för i samband med en internationell
              incident vid flyttning av ett soldatmonument från Sovjettiden.
              Under några dagar stod Estland under stort tryck då datakapaciteten
              i praktiken slogs ut genom ett fientligt anfall.
            </seg>
            <seg n="68f7cc91">
              Det handlar om två centrala frågeområden som jag anser måste
              ges ytterligare tyngd i det nordiska arbetet. Migrationsfrågor
              blir viktigare och vi påverkar varandra som länder samtidigt som
              behovet av arbetskraft kommer att öka i framtiden. De säkerhets-
              och försvarspolitiska utmaningarna är alltmer delade och kräver
              gemensamma åtgärder, precis som en likartad fast hållning.
            </seg>
            <seg n="d8e3f5a0">
              Rysslands attack på Georgien visar både genom den snabba utvecklingen
              och genom det stötande agerandet att gå in i ett grannland att
              det finns anledning för oss i Norden och Östersjöområdet att tänka
              igenom vårt läge och våra utmaningar. Ryssland har också i förhållande
              till sina grannar visat att energileveranser kan användas för
              påtryckningar och rent av som ett slags strategiskt vapen i vissa
              situationer. Det borde vi notera och förstå i Norden. På precis
              samma sätt finns det anledning att i grunden analysera vilken
              betydelse Ryssland egentligen säkerhets- och försvarspolitiskt
              tillmäter sin infrastruktur för gas- och oljeleveranser. Vi i
              Norden har all anledning att inte vara naiva.
            </seg>
            <seg n="9a4b9b61">
              Fru talman! För mig betyder den nordiska dimensionen och sammanhållningen
              mycket. Vi förenas i kultur, traditioner, historia, språk och
              globala utmaningar. Det finns skäl att göra det nordiska samarbetet
              ännu intressantare och relevantare genom att vi tillsammans tar
              oss an sådant som migration, försvars- och säkerhetspolitik och
              Rysslands nya roll i Östersjöområdet. Men vi gör det också genom
              att bekämpa gränshinder, reella som formella.
            </seg>
            <seg n="9974e7f0">
              Avslutningsvis vill jag säga att statsrådet Cristina Husmark
              Pehrsson undrade om motionären var nöjd med besked om utökat ambassadsamarbete
              de nordiska länderna emellan. Fru talman! Det är motionären mycket
              nöjd.
            </seg>
          </u>
          <note n="8c7ad384">
            I detta anförande instämde Mats Sander (m).
          </note>
          <note type="speaker" n="d16ad19f">
            Anf. 180 JAN LINDHOLM (mp) replik:
          </note>
          <u who="jan_lindholm_8746bf" xml:id="i-c7c86e56d06fa4e1-2" n="eccc4753">
            <seg n="4158ef10">
              Fru talman! I den svenska delegationen har vi ett bra klimat
              när vi diskuterar. Ändå var det en detalj här som man inte kan
              lämna utan kommentar.
            </seg>
            <seg n="95a4e978">
              Hans Wallmark ville på något sätt påskina att det råder otydlighet
              i fråga om hur vissa partier ställer sig när det gäller överstatlighet
              kontra mellanstatlighet. Detta är lite märkligt. Om det är någon
              otydlighet upplever jag att det är på Hans Wallmarks sida.
            </seg>
            <seg n="7e7b9c75">
              Miljöpartiet har sedan EU-valet 1995, då vi hade diskussioner
              om svenskt medlemskap eller inte, varit oerhört tydligt när det
              gäller vilka frågor som vi anser att man ska ha ett överstatligt
              samarbete, trots att vi har en mycket kritisk inställning till
              EU. Vi ser gärna ett överstatligt samarbete på global nivå när
              det gäller miljö- och klimatfrågor. Vi har alltid var mycket tydliga
              i fråga om det. I övrigt anser vi att samarbete mellan länder
              ska ske på mellanstatlig nivå.
            </seg>
            <seg n="6c152d80">
              Om det är något parti som är mycket tydligt när det gäller just
              vilka områden som man ser mellanstatlighet kontra överstatlighet
              som tydliga val är det Miljöpartiet.
            </seg>
            <seg n="341bf9bb">
              Däremot tycker jag att Hans Wallmark representerar ett parti
              som, trots att han på något sätt påstår det motsatta, sakta men
              säkert glider mot ständigt ökad överstatlighet.
            </seg>
          </u>
          <note type="speaker" n="55fadc2c">
            Anf. 181 HANS WALLMARK (m) replik:
          </note>
          <u who="hans_wallmark_b7ba6b" xml:id="i-19e830ff2833af79-1" n="1069c99c">
            <seg n="6cadb5d3">
              Fru talman! Jag tackar för att vi fick en frågestund om Norden.
              Det jävar något påståendena om att vi var så väldigt eniga.
            </seg>
            <seg n="46b7a844">
              Först måste jag gratulera Jan Lindholm till att numera tillhöra
              ett parti som är lite tydligare i EU-frågan än för några veckor
              sedan. Jag tycker att det är i rätt riktning framåt.
            </seg>
            <seg n="b6476e72">
              När det gäller överstatlighet tycker jag också att det finns
              vissa områden där det är bra att vi har ett väl fungerande samarbete.
              Jag tycker att EU på alla sätt är just en god institution för
              det. Det gäller exempelvis miljösamarbete och klimatförändringar.
              Vi har nu också sett att man hanterar bank- och kreditoron gemensamt.
              Det har inte varit bara euroländerna, utan också andra stater
              som Storbritannien och Sverige har deltagit. Jag tycker också
              att det gäller inom försvars- och säkerhetspolitiken.
            </seg>
            <seg n="3f2549aa">
              Om man tittar på hur en del partier, som jag uppfattar som fientliga
              till överstatlighet, agerar i Nordiska rådets olika utskott tycker
              jag att de ändå ganska ofta vill utfärda olika former av rekommendationer
              till de olika nordiska ländernas regeringar. Det kan i vissa fall
              vara bra frågor. Men det som jag tycker att man ska fundera igenom
              är om det verkligen är så att man borde driva dessa frågor via
              Nordiska rådets olika utskott eller om man i större utsträckning
              borde driva den typen av nationell lagstiftning hemma i de olika
              parlamenten. Jag förnekar inte till exempel Jan Lindholm rätten
              att engagera sig i frågor om transfetter. Men frågan är om han
              ska gå via Nordiska rådets utskott eller om han ska gå via utskott
              i Sveriges riksdag.
            </seg>
            <seg n="4b33aef1">
              Sedan säger Jan Lindholm att Moderaterna skulle kunna vara ett
              parti som står för mer överstatlighet. Då tycker jag att han får
              vara så pass god att han visar exempel på att vi är på väg i den
              riktningen.
            </seg>
          </u>
          <note type="speaker" n="7c038034">
            Anf. 182 JAN LINDHOLM (mp) replik:
          </note>
          <u who="jan_lindholm_8746bf" xml:id="i-c7c86e56d06fa4e1-3" n="eccc4753">
            <seg n="70b34fbc">
              Fru talman! Jag tycker att Moderaterna är ganska svaga när det
              gäller att försöka stoppa den glidning som sker mot ökad överstatlighet
              på civilrättens område. Jag sitter i civilutskottet, och vi ser
              hur äktenskapslagstiftning, till exempel skilsmässor, regler för
              barn och så vidare sakta men säkert glider oss ur händerna. Det
              gäller på många sociala sidor.
            </seg>
            <seg n="d93602f4">
              Jag tycker inte att Moderaternas representant i utskottet bjuder
              något riktigt tydligt motstånd. Jag tycker att den här regeringen
              över huvud taget faktiskt, precis som den föregående jag var inte
              särskilt nöjd med den föregående regeringen heller accepterar
              de förslag till ny lagstiftning som kommer från EU. Man implementerar
              den ofta på ett mer långtgående sätt än man gör i en del andra
              länder. Man kan där se en sådan tendens.
            </seg>
            <seg n="060517cc">
              När det gäller exemplet med transfetter kan jag förstå att man
              kan tycka att vissa frågor kanske inte ska drivas på Nordiska
              rådets nivå. Jag tror att det är bra att driva frågor på många
              olika nivåer. Vissa frågor har gått längre i vissa länder än i
              andra, och man kan då få stöd därifrån. I mitt anförande nämnde
              jag mänskliga rättigheter. Där tycker jag att Nordiska rådet fungerar
              som en sorts kugge i maskineriet. Vi försöker att visa oss duktiga
              för varandra. Vi påpekar varandras misstag när vi glömmer någonting
              när vi implementerar nya direktiv från EU jag har glömt bort vad
              de heter med mer eller mindre inslag av rättighetslagstiftning.
              Det driver utvecklingen åt ett positivt håll.
            </seg>
            <seg n="1d27982c">
              Jag tror därför att det är bra att jobba på samtliga nivåer i
              EU, i Norden och i de enskilda länderna.
            </seg>
          </u>
          <note type="speaker" n="19f799d8">
            Anf. 183 HANS WALLMARK (m) replik:
          </note>
          <u who="hans_wallmark_b7ba6b" xml:id="i-19e830ff2833af79-2" n="1069c99c">
            <seg n="2ad75a35">
              Fru talman! Jan Lindholm säger att han inte var särskilt förtjust
              i den förra regeringen. Där är vi helt överens.
            </seg>
            <seg n="5f8ee20b">
              I mitt tidigare liv, innan jag var kommunstyrelsens ordförande
              i Ängelholm, var jag tidningsman. Med tanke på Jan Lindholms önskemål
              om mer aktivitet från moderater i de civilrättsliga frågorna för
              att bekämpa överstatlighet skulle man ha kunnat ha rubriken: Miljöpartist
              efterlyser moderat motstånd.
            </seg>
            <seg n="06d20cde">
              Även på den punkten är vi rätt överens. Jag tycker att det är
              viktigt att man på olika sätt i olika utskott här i Sveriges riksdag
              och i kammaren faktiskt ser när det sker en glidning från nationellt
              självbestämmande till överstatlighet. Jag tycker att samarbete
              är viktigt. Jag tycker att europeiskt samarbete är oerhört viktigt,
              och jag tycker att nordiskt samarbete är väldigt viktigt. Men
              vi måste också bli bättre på att bestämma oss för vilken nivå
              som hanterar vilken fråga.
            </seg>
            <seg n="f5563035">
              Fru talman! Då tycker jag att det ändå fanns en glidning i denna
              överstatliga riktning i Jan Lindholms förra inlägg därför att
              han sade att det är viktigt att man diskuterar på olika nivåer.
              Men sedan finns det vissa frågor som är särskilt viktiga, och
              de vill man ta upp till exempel i Nordiska rådet och i utskotten.
            </seg>
            <seg n="fbdbd763">
              Där är det viktigt att man ändå är principiellt mycket tydlig.
              Det finns olika sakfrågor som man kan tycka är särskilt ömmande
              och viktiga, måhända transfetter, men där det ändå är viktigt
              att man sätter stopp och säger: Detta är inte en fråga som man
              ska ha överstatliga beslut om även om man finner den väldigt viktig,
              utan detta är någonting som överlåts till den nationella lagstiftaren,
              det vill säga till oss här i kammaren.
            </seg>
            <seg n="8e3a82a8">
              Det är viktigt att vi i våra utskott i Nordiska rådet hela tiden
              funderar igenom: Är detta en fråga, även om det är en viktig för
              mig, för Nordiska rådet att fatta beslut om eller för mig som
              riksdagsledamot av Sveriges riksdag att fatta beslut om? Vi måste
              bli bättre på att se skillnad mellan överstatlighet och de nationella
              besluten.
            </seg>
          </u>
          <note type="speaker" n="4baf64cc">
            Anf. 184 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-60482246379da5d2-3" n="09b2794f">
            <seg n="ffb48009">
              Fru talman! Jag tackar för de vackra orden men också för ett
              väldigt engagerat försvarstal för försvaret inom Norden. Som jag
              sade tidigare har försvarspolitiken aldrig varit ett område vare
              sig för Nordiska rådet eller ministerrådet, utan det har varit
              ett samarbete mellan självständiga länder.
            </seg>
            <seg n="6f2f87e8">
              I och för sig håller jag med om det som sägs i diskussionen och
              det förslag som har väckts om att det kan finnas samarbetsvinster
              där. Vi får väl se vad pappa Stoltenberg efter sitt uppdrag kommer
              fram till i sin rapport som kommer i december.
            </seg>
            <seg n="fa62d211">
              Det som jag blev lite förvånad över var att Hans Wallmark kallade
              oss naiva i vår syn på Ryssland. Det var lite stötande, måste
              jag säga. Jag har också följt hur Finland ser på det som har hänt
              i Ryssland. Enligt den senaste Gallupundersökningen var det väldigt
              svårt att se att finnarna såg Ryssland som ett hot.
            </seg>
            <seg n="fe11a7b1">
              Vi i oppositionen kommer att diskutera ministerrådets samarbete
              med nordvästra Ryssland men också presidiets tankar. Vi står faktiskt
              än så länge bakom att man ska bygga ut samarbetet. Men man ska
              fokusera och försöka hitta de demokratiska vägarna i ett läge
              då vi kanske behöver samarbeta mer och inte skapa konflikter.
            </seg>
            <seg n="64fdb6b7">
              Min fråga är: Tycker Hans Wallmark att ministerrådets Rysslandsstrategi,
              som faktiskt än så länge stöds av Nordiska rådet, är naiv och
              fel?
            </seg>
          </u>
          <note type="speaker" n="30910445">
            Anf. 185 HANS WALLMARK (m) replik:
          </note>
          <u who="hans_wallmark_b7ba6b" xml:id="i-19e830ff2833af79-3" n="1069c99c">
            <seg n="9d1c7156">
              Fru talman! Först vill jag rikta ett tack till Sinikka. Berömmet
              i mitt huvudanförande var både menat och välförtjänt.
            </seg>
            <seg n="d3f306dc">
              När det gäller det naiva är det inte så mycket ett pekande finger
              mot andra i denna kammare eller i Norden utan kanske snarare mot
              mig själv och det jag representerar. Jag tycker kanske att vi
              i Sverige under den senaste tiden vi kan fundera på hur lång den
              tiden är delvis har varit lite naiva i synen på vad som händer
              i Ryssland. Jag tror att det delvis är så därför att vi hoppas
              mer än vad vi ser i verkligheten. Vi vill så gärna ha ett demokratiskt
              Ryssland i vår närhet, ett Ryssland som utvecklas i rätt riktning,
              mot marknadsekonomi och mänskliga rättigheter.
            </seg>
            <seg n="bbedc91a">
              Det finns tecken i den riktningen. Tyvärr har det också under
              de senaste åren funnits alldeles för många tecken på att utvecklingen
              går i rakt motsatt riktning skotten mot Anna Politkovskaja, jakten
              på oppositionella samt olika former av både formella och reella
              inskränkningar. Sådant oroar mig inte minst det som för några
              månader sedan skedde i samband med attacken mot Georgien men även
              IT-attacken förra året riktad mot Estland. Sådant inger oro.
            </seg>
            <seg n="503d1a1d">
              Det gör att det finns all anledning att fundera på huruvida vår
              försvars- och säkerhetspolitik i samverkan med våra Östersjögrannar
              är den lämpligaste. Jag tycker att Finland har haft en mycket
              mer nyanserad syn på och diskussion om de här frågorna. Det kan
              bero på historiska erfarenheter men också på närheten till grannlandet.
            </seg>
            <seg n="e0ab0395">
              Det är alldeles riktigt att jag inte tycker att Nordiska rådet
              som sådant nödvändigtvis ska administrera en försvars- och säkerhetspolitik.
              Men vi ska utnyttja möjligheten att vi har en session för att
              just diskutera nordiska försvars- och säkerhetspolitiska frågor.
              De är i allra högsta grad gemensamma och något som vi delar. Jag
              tycker att den utveckling som nordiska försvarsministrar nu har
              inlett mot ett ökat samarbete helt går i rätt riktning.
            </seg>
            <seg n="4883ae0f">
              När det gäller Ryssland och demokratin är det viktigt, tycker
              jag, att samarbeta med dem som är företrädare för de verkligt
              demokratiskt valda organen och med dem som företräder mänskliga
              rättigheter. Det är tyvärr inte alla organ och alla ryska företrädare
              som gör det.
            </seg>
          </u>
          <note type="speaker" n="ef536f88">
            Anf. 186 SINIKKA BOHLIN (s) replik:
          </note>
          <u who="sinikka_bohlin_3af718" xml:id="i-60482246379da5d2-4" n="09b2794f">
            <seg n="973692cc">
              Fru talman! Först har jag en väldigt kort fråga: Tycker Hans
              Wallmark att vi ska avbryta det demokratiska samarbete som vi
              har inom Nordiska ministerrådet och inom Nordiska rådet?
            </seg>
            <seg n="db5e273e">
              Vi var en omvänd delegation som var till Arkhangelsk och Murmansk.
              Det var just efter det tråkiga som hade hänt i Georgien. Alla
              människor som vi där mötte var väldigt oroliga för att vi över
              huvud taget inte skulle komma, för att vi skulle döma ut det samarbete
              som är väldigt långsiktigt. Det finns till och med ett samarbete
              med räddningstjänsten och gränspatrullerna.
            </seg>
            <seg n="5b6df1c2">
              Det var så positivt att möta det här. Mot den bakgrunden känner
              jag en oro för att Hans Wallmark i försvarspolitiken tar bort
              den möjlighet som vi parlamentariker har när det gäller att möta,
              träffa, människor och att försöka hitta samarbetsformer och frågor
              som gagnar både oss själva och dem som bor där borta en win-win
              -situation. Jag blev lite orolig för att Hans Wallmark nu kanske
              blandar ihop försvarspolitiken med det arbete som vi också ska
              diskutera i Helsingfors, alltså Nordiska ministerrådets samarbete
              med nordvästra Ryssland och det som vi från presidiets sida diskuterar,
              nämligen hur parlamentarikersamarbetet i framtiden ska se ut.
            </seg>
          </u>
          <note type="speaker" n="c8bf26d4">
            Anf. 187 HANS WALLMARK (m) replik:
          </note>
          <u who="hans_wallmark_b7ba6b" xml:id="i-19e830ff2833af79-4" n="1069c99c">
            <seg n="f0577f6c">
              Fru talman! Någonstans finns det, tycker jag, en punkt där man
              också måste vara väldigt tydlig i förhållande till Ryssland. Jag
              tycker att Ryssland i sin relation till omvärlden var balanserande
              nära en sådan punkt när man gick in i ett grannland och ockuperade
              delar av det territoriet, som ju skedde i Georgien. Där tycker
              jag att det är viktigt att göra en distinktion, som Sinikka Bohlin
              själv är inne på. Det är nämligen väsentligt att hela tiden ha
              kontakter med det civila samhället därför att det verkligen representerar
              det genuina.
            </seg>
            <seg n="4d591451">
              Räddningstjänst, företagare och den typen av kyrkor som finns
              eller ideella föreningar är oftast i stor utsträckning inte förknippade
              med staten. Men när man mer kommer till de offentliga organen
              är det, tror jag, viktigt att ändå analysera om det är ett organ
              som har en demokratisk legitimitet, om det är ett organ som förvaltar
              mänskliga fri- och rättigheter.
            </seg>
            <seg n="4996ea66">
              Ibland finns det skäl att vara lite försiktig. Därmed inte sagt
              att man ska avbryta eller stoppa förbindelser. Tvärtom är det
              nog viktigt att vi har kontakt och relationer med det levande
              öppna Ryssland, för ett sådant finns det också. Det är till och
              med viktigt att vi stärker de inslagen av det civila samhället.
            </seg>
            <seg n="4dd21fcc">
              Men det finns skäl för oss att ibland göra skillnad mellan det
              som är det civila samhället och en del av det demokratiska Ryssland
              å ena sidan och det formella statsstyrda Ryssland å andra sidan.
              Det senare inger oro i en allt större utsträckning just genom
              attityden mot grannländer som Georgien och Estland.
            </seg>
          </u>
          <note type="speaker" n="463f5b6d">
            Anf. 188 STEFAN TORNBERG (c):
          </note>
          <u who="stefan_tornberg_8ae8f2" xml:id="i-d351a87643c2dc2b-0" n="293dd4e1" next="i-e3d4ba7921cfed1f-0">
            <seg n="2ae663fe">
              Fru talman! Liksom flera av de föregående talarna vill även jag
              uttrycka glädje över att få den här möjligheten att diskutera
              nordiska frågor. Vi pratar nu om en rapport som gäller år 2007.
              Det här känns särskilt angeläget nu, veckan före Nordiska rådets
              session i Helsingfors. Det visar att det nordiska samarbetet är
              något i högsta grad pågående.
            </seg>
            <seg n="98f83d26">
              Det känns också lite speciellt att få vara med i den svenska
              delegationen i Nordiska rådet nu när vi står inför märkesåret
              2009. Det är ju då 200 år sedan det gamla riket separerades och
              samtidigt födelsen av det moderna Sverige och det moderna Finland,
              två länder som har ett gemensamt kulturarv och som har en gemensam
              värdegrund.
            </seg>
            <seg n="b0535b16">
              Svenska delegationens ordförande Sinikka Bohlin nämnde i sitt
              huvudanförande kulturen och språket som bärare av det nordiska
              samarbetet, och så är det i högsta grad. De är ett kitt och ett
              fundament.
            </seg>
          </u>
          <note n="4c09e06d">
            Samtidigt har också mångfalden präglat Norden. I min gamla hembygd
            och i Sinikka Bohlins och Hans Wallmarks hembygd skrev Olaus Magnus
            på 1300-talet, 700 år före Ikea: Hit samlades finnar från Åbotrakten,
            österbottningar, tavaster, samer, permer, ryssar, hälsingar, jämtar
            och norrmän.
          </note>
          <u who="stefan_tornberg_8ae8f2" xml:id="i-e3d4ba7921cfed1f-0" n="293dd4e1" prev="i-d351a87643c2dc2b-0">
            <seg n="450199c8">
              De träffades och gjorde affärer och kommunicerade med varandra.
              Sannolikt talades lika många olika språk när de kommunicerade
              med varandra, så Norden är också en region av mångfald. Men Norden
              utvecklas också. Redan på den tiden var Norden en både kulturell
              och funktionell region. Jag upplever att det som hänt under de
              senaste åren ökar Nordens betydelse som funktionell region. Också
              det är, tror jag, en orsak till många av de diskussioner vi har
              bland annat om gränshinder. Vi rör oss nu mycket mer. Norden är
              nu mycket mer vår gemensamma hembygd än den var för bara några
              år sedan. Vi i Norden är lika men ändå så olika.
            </seg>
            <seg n="2d672786">
              Sverige, Finland, Danmark, Norge och Island är små ekonomier.
              Samtliga våra länder är starkt beroende av en utrikeshandel. Vi
              är också beroende av de ekonomiska förhållandena sinsemellan och
              av det som händer globalt. Det har vi sett inte minst under finansoron.
              Fyra av våra länder står relativt väl rustade gentemot övriga
              länder. Däremot är Island med sin lilla ekonomi verkligen illa
              utsatt. Men det har funnits ett gemensamt inte bara nordiskt utan
              också europeiskt engagemang för att stabilisera och hjälpa varandra.
            </seg>
            <seg n="528a4254">
              Från den aspekten kan man kanske se globaliseringen, som ju inför
              de här utmaningarna har framstått som ett hot. Men för Norden
              är globaliseringen en möjlighet. Globaliseringen har lett till
              det välfärdssamhälle som Sverige i dag är och ger oss även möjligheter
              inför framtiden. Men för att Norden för att Sverige, Finland och
              Norge ska vara vinnarregioner krävs det ett ökat samarbete. Det
              är tillsammans som vi kan utveckla våra förutsättningar att ta
              vara på de fördelar som globaliseringen innebär.
            </seg>
            <seg n="74e4b107">
              På samma sätt är det med klimatet och utmaningarna när det gäller
              miljön i Östersjön och, inte minst, i Arktis, något som på ett
              mycket föredömligt sätt diskuterats tidigare här. Norden är en
              region och ska agera som en sådan, och utmaningarna är gemensamma.
            </seg>
            <seg n="57874a01">
              Näringslivet i länderna sammanflätas alltmer. Redan i dag gäller
              mer än hälften av de utländska investeringar som sker i Finland
              svenskt kapital. Det sker också stora finska investeringar i Sverige.
              Vi har en växande gemensam arbetsmarknad.
            </seg>
            <seg n="1e577303">
              En rad motioner här i dag handlar om gränshinder. Två av motionerna
              har jag väckt. Jag har också väckt en motion som kommer att behandlas
              i ett annat utskott och som handlar om de hinder som finns när
              det gäller att få en fungerande arbetsmarknadspolitik mellan Sverige
              och Finland.
            </seg>
            <seg n="e0731e1a">
              Det finns fortfarande formella och reella hinder för att människor
              som bor i våra gränsregioner runt om i Norden ska kunna ha hela
              arbetsmarknaden till sitt förfogande och få arbete och för att
              företagen ska kunna utveckla sin verksamhet.
            </seg>
            <seg n="5e5539d2">
              Det pratades tidigare om infrastruktur och det uppdrag som den
              svenska regeringen gav till länsstyrelserna för att se över infrastrukturbehoven
              i Sverige och Finland. Äntligen kan vi börja titta på vad som
              händer också i öst-västlig riktning. Vad finns det för utmaningar
              för att binda ihop infrastrukturen i våra länder? Ett uppdrag
              har getts tidigare för motsvarande översyn när det gäller kommunikationer
              mellan Sverige och Norge.
            </seg>
            <seg n="b17f192b">
              Jag delar helt Jan Lindholms synpunkter på Nordiska rådet som
              en arena för att utbyta erfarenheter, för att inspireras och ta
              intryck av varandra. Vi är ju så lika men ändå så olika. Därför
              är den inspiration som vi kan få i Norden relativt lätt att omsätta
              i tankegångar som: Vad skulle det här innebära i vårt land? Det
              är inte så konstigt att jag delar Jan Lindholms syn eftersom vi
              tillhör samma partigrupp i Nordiska rådet. Det är också en del
              av den nordiska politiken. Den inte är likadan som partiorganisationerna
              är i de nordiska länderna separat. I mittengruppen i Nordiska
              rådet har fyra av de nordiska länderna representanter för både
              oppositionen och regeringsinnehavet. Det ger en spänst i debatten
              inom mittengruppen men kan också leda till överraskningar när
              det kommer till beslutsfattandet. Det är islänningarna som det
              är ordning på. Där är man i klar opposition.
            </seg>
            <seg n="5ecc9e84">
              Gränshinder är en viktig fråga. Kent Olsson pratade om att det
              har nämnts som en avgörande fråga för medborgarnas förtroende
              för det kommande nordiska samarbetet. Så är det. Jag tror att
              medborgarna i dag mäter det nordiska samarbetet i vår förmåga
              att eliminera gränshinder och underlätta människors och företags
              mobilitet över gränserna.
            </seg>
            <seg n="f0da8097">
              Det handlar om att ta bort varje form av hinder som omöjliggör
              och försvårar privatpersoners och företags rörlighet i Norden.
              Men det handlar också om attityder. Allt handlar inte om det formella.
            </seg>
            <seg n="a1aa8282">
              Jag delar också förväntningarna på Gränshindersforum inte minst
              på ordföranden Ole Norrback som tidigare haft i uppdrag att se
              över gränshindren att man nu på ett tydligare sätt kan gå från
              ord till handling.
            </seg>
            <seg n="a0370085">
              Jag gläds över att det är rätt mycket fokus på Öresundsregionen
              i det nordiska samarbetet. Jag kan vara generös som boende i en
              annan gränsregion. Förklaringen är att det inte är så länge sedan
              man fick en landförbindelse över Öresund, något som vi på andra
              håll i Sverige haft i några tusen år. Det innebär att nya problem
              upptäcks. När mobiliteten ökar upptäcker man nya problem.
            </seg>
            <seg n="014ed738">
              Det finns mycket att lära även i andra delar av den erfarenhet
              som kommer från Öresundsregionen. Jag ser mycket positivt på det
              svensk-danska arbete som arbetsmarknadsministrarna på respektive
              sida aktualiserade med att träffa bilaterala avtal mellan Sverige
              och Danmark. Man har flyttat fram positionerna och löst praktiska
              problem. Den lärdom vi kan ta är att allting inte ska behöva lösas
              av alla fem länderna. Många frågor kan faktiskt lösas enkelt genom
              bilaterala avtal direkt. Vi behöver inte krångla till det.
            </seg>
            <seg n="fdba638b">
              Jag ser fram emot att den svenska regeringen nu efter goda erfarenheter
              av en svensk-dansk arbetsgrupp kommer med en svensk-finsk arbetsgrupp.
            </seg>
            <seg n="abfcee82">
              Det handlar inte bara om politik och offentlig byråkrati, utan
              även organisationsrepresentanter sätter upp hinder. Jag tänker
              till exempel på yrkesexamensgiltigheten i de olika länderna. Det
              försvårar utbytet av hantverkare i nordiska länder.
            </seg>
            <seg n="924aa28f">
              Fru talman! Jag skulle vilja nämna sex konkreta åtgärder som
              jag vill se mot gränshindren.
            </seg>
            <seg n="0a44d230">
              Det handlar om att ge gränshinder en prislapp. Gränshinder kostar.
              Att ta bort gränshinder är en ekonomisk fråga. Det var den första.
            </seg>
            <seg n="f0f7036f">
              Det handlar också om att vi måste bryta stuprörstänkandet och
              få in mer hängrännor och systemtänkande, framför allt på myndighetssidan.
              En del myndigheter ser bara till sin specifika uppgift men ser
              inte hur det kan försvåra helheten.
            </seg>
            <seg n="936974b7">
              Jag ser ett behov av ökad koordinering av lagstiftningen för
              att hindra att nya gränshinder skapas i fråga om både den lagstiftning
              som vi har här och vår gemensamma lagstiftning i EU.
            </seg>
            <seg n="68be45cc">
              Jag vill se tydliga tidsgränser för att undanröja de gränshinder
              som är identifierade.
            </seg>
            <seg n="568daa52">
              Jag vill se en bättre och tydligare information till medborgare,
              näringsliv och myndigheter även om det har skett mycket på det
              området, inte minst genom användandet av den nya tekniken.
            </seg>
            <seg n="c001a7fb">
              Men jag vill framför allt se en tydlig politisk prioritering
              av att öka rörligheten för att göra Norden än mer till vår gemensamma
              hembygd.
            </seg>
          </u>
          <note type="speaker" n="a3d182c5">
            Anf. 189 ULF NILSSON (fp):
          </note>
          <u who="ulf_nilsson_b08371" xml:id="i-0bea557ef2158182-0" n="cc480af2">
            <seg n="30268a33">
              Fru talman! Jag satt för några månader sedan och tittade i gamla
              papper och hittade min farfars gamla pass. Han bodde i södra Skåne.
              Passet var från någon gång i första halvan av 1900-talet. Under
              en tioårsperiod hade min farfar en stämpel på en utlandsresa,
              och den var till Danmark. Någon annan utlandsresa hade han inte
              gjort. Det är lite märkligt att föreställa sig det när man nu
              bor där nere och tar sig från Malmö till Köpenhamn på kanske en
              halvtimme ibland lite mindre än så, ibland lite mer.
            </seg>
            <seg n="0c7cf491">
              Jag har verkligen den visionen och den övertygelsen och jag vet
              att det är många som har den i den här kammaren att höga gränshinder
              för människor, varor och tjänster hindrar utveckling. Låga gränshinder
              öppnar för både ekonomisk utveckling och ett öppet och tolerant
              tänkande. Jag tror inte att det är någon överdrift att säga att
              minskningen av gränshinder hänger samman med ett lands utveckling
              mot inte bara ekonomiskt välstånd utan också demokrati och kulturell
              utveckling.
            </seg>
            <seg n="7b51027c">
              Nere i Skåne har vi sett hur kontakterna över Öresund har utvecklats
              väldigt kraftigt sedan Öresundsbron byggdes. Det är 20 00025 000
              människor som pendlar dagligen mellan Sverige och Danmark. Samtidigt
              ser vi hur det växer fram ett samarbete mellan företag och universitet
              på båda sidor av Öresund. Massor av människor bor i Sverige och
              jobbar i Danmark, och en lite mindre grupp bor i Danmark och arbetar
              i Sverige.
            </seg>
            <seg n="0397f311">
              Den här utvecklingen har vi sett, men med kanske inte så många
              människor inblandade på en så begränsad yta, på många andra håll
              mellan Sverige och Norge och mellan Sverige och Finland. Den växer
              ofta fram därför att människor driver den människor, företag och
              utbildningar. Men tyvärr kan man, trots allt vackert tal om nordiskt
              samarbete, säga historiskt att mycket av den här utvecklingen
              har skett trots hinder, inte på grund av att hinder har raserats
              i tillräckligt stor utsträckning.
            </seg>
            <seg n="54a0bf2b">
              Det visar samtidigt dynamiken. Man ska inte stå och beklaga sig.
              Det visar också vilka möjligheter som finns om fler hinder rivs.
            </seg>
            <seg n="48d9ec6a">
              De problem som finns kvar är ganska många, både reella och formella
              hinder som vi har talat om här tidigare och som gör det krångligt
              för enskilda människor. Jag ska ta några konkreta exempel. Ett
              gäller reglerna för arbetslöshetskassan. Man är medlem i en a-kassa
              och betalar avgifter i det land där man arbetar, men vid arbetslöshet
              betalas ersättning ut från det land där man bor. Det kan man både
              vinna och förlora på, men det är svåröverskådligt. En svensk som
              blir sjukskriven i Danmark och uppsagd i Danmark gäller andra
              uppsägningsregler än vad vi har kan gå miste om all arbetslöshetsersättning
              både i Sverige och i Danmark.
            </seg>
            <seg n="25342a30">
              Det är också väldigt svårt, för att inte säga omöjligt, att få
              en bild av hur de två pensionssystemen fungerar tillsammans, särskilt
              om man arbetar en viss period ett år i det ena landet och en annan
              period samma år i det andra landet.
            </seg>
            <seg n="2d1c1d1b">
              Det har hänt mycket, och jag tycker att regeringen har startat
              ett aktivt arbete de senaste åren, men det finns också väldigt
              mycket kvar att göra.
            </seg>
            <seg n="c9cb071d">
              Ett exempel som ingen har nämnt här och som jag tror är värt
              att ta upp, som framför allt berör Sverige och Danmark, är det
              skatteavtal som finns mellan Sverige och Danmark. Det nämndes
              tidigare att danskar som bor i Sverige inte får rösta i Danmark.
              Det är alldeles sant. Danskar som bor i Malmö eller Lund och jobbar
              i Köpenhamn får inte rösta i det land där de är medborgare. Vad
              de däremot inte bara får utan är tvungna till är att betala skatt
              i Danmark, inte i Sverige.
            </seg>
            <seg n="60791522">
              Tyvärr ingick den svenska regeringen 1997 ett oerhört ofördelaktigt
              avtal som gör att just förhållandet mellan Danmark och Sverige
              blir ett undantag. Som vi vet får man vid gränserna mellan Norge
              och Sverige och mellan Sverige och Finland betala i hemkommunen
              om man bor i en gränsgångarkommun. Men det gäller alltså inte
              mellan Sverige och Danmark.
            </seg>
            <seg n="f09885d5">
              Öresundsinstitutet har räknat ut att en förlust på ett år snart
              kommer att vara uppe i 1,2 miljarder i skattepengar. Det här har
              också en integrationsaspekt, därför att väldigt många danskar
              känner sig rädda för att bli betraktade som snyltare när de bor
              i en svensk kommun och utnyttjar barnsomsorg, äldrevård och vad
              det kan vara men inte betalar någon skatt och deras grannar vet
              om att de inte betalar någon skatt. Däremot har de rätt att rösta
              i de svenska kommunalvalen när de har bott här några år.
            </seg>
            <seg n="e12bd8f6">
              Jag vet att regeringen och Nordenministern tillsammans med skatteministern
              har satt till en utvärderingsgrupp som ska försöka se vilka konsekvenserna
              av detta skatteavtal blir. Jag hoppas att det blir ett brett stöd
              för att uppmuntra regeringen att gå vidare och försöka ta upp
              nya förhandlingar med danskarna i den här frågan, för detta är
              någonting som jag menar måste lösas.
            </seg>
            <seg n="2e623e88">
              En fråga där jag kanske har en ännu mer kontroversiell uppfattning
              som jag tror att många inte alls håller med mig om men som jag
              ändå bara kort ska nämna är de höga broavgifterna för både tåg
              och bil. De är ett handelshinder som lite grann kan jämföras med
              höga tullar och avgifter. Riksdagen har ju beslutat en gång och
              i avtalet mellan Danmark och Sverige heter det att bron ska finansiera
              sig själv. Men jag tror att man ska tänka efter och våga föra
              diskussionen om det är så gynnsamt för tillväxt och utveckling
              att låta denna vägförbindelse finansieras på ett helt annat sätt
              än andra vägar i övriga Sverige.
            </seg>
            <seg n="8aee2d2c">
              Sammanfattningsvis, fru talman, behöver givetvis de nordiska
              länderna precis som andra länder sina egna lagar, sina egna regler
              och sina egna principer för socialförsäkringar. Vi är olika länder,
              och vi ska även i fortsättningen ha olika lagstiftningar. Men
              det ska inte behöva hindra att regler utformas för att underlätta
              övergång mellan ländernas system, och det är ju det som arbetet
              går ut på. Det måste alltså vara en grundregel, tycker jag, att
              en person ska betala avgifter som hör ihop med de förmåner personen
              är berättigad till.
            </seg>
            <seg n="a41fca80">
              Det har skett en hel del arbete, och jag vill berömma den nuvarande
              regeringen för att man har satt i gång arbetet i Gränshindersforum
              och den svensk-danska arbetsgruppen och att Nordenministern väldigt
              konkret har listat kvarvarande hinder. Men nu är det naturligtvis
              dags att gå vidare. De närmaste två åren tänker jag uppmuntra
              och stöta på vår regering att gå vidare och lämna förslag till
              åtgärder och även förslag till ordentliga förhandlingar med de
              nordiska länderna när det behövs, till exempel skatteavtalet som
              jag nämnde.
            </seg>
            <seg n="5e683013">
              Det är också dags att presentera en konkret handlingsplan med
              tidtabell för lagändringar och regelförändringar, så att det inte
              bara blir någonting som man kan leva på att man har formulerat
              för några år sedan.
            </seg>
            <seg n="a4619d94">
              Det borde vara två huvudmål i det här arbetet, att skapa regelförenkling
              och tydliggöra individens rätt till snabb information. Jag skulle
              också vilja se en väldigt tydlig rätt att kräva en lättbegriplig
              dokumentation över vilka konsekvenser en arbetspendling kommer
              att medföra.
            </seg>
            <seg n="37d6bbb2">
              Jag ser att jag har blivit så engagerad att jag tyvärr har överskridit
              den preliminära talartiden.
            </seg>
            <seg n="40dac059">
              Avslutningsvis tre huvudpunkter:
            </seg>
            <seg n="809dfe9b">
              Förenkling och förtydligande av rätten till sociala förmåner.
              Det gäller sådant som a-kassa, pensionsberäkning, sjukpenning
              och föräldraledighet.
            </seg>
            <seg n="c47f5981">
              Ändring av skatteavtalet. Betala skatt där du bor.
            </seg>
            <seg n="b31dee9e">
              Fundera över de handelshinder som höga väg- och broavgifter innebär.
            </seg>
          </u>
          <note type="speaker" n="5252715b">
            Anf. 190 GÖTE WAHLSTRÖM (s):
          </note>
          <u who="gote_wahlstrom_886810" xml:id="i-cd5fb3ffe380ac19-0" n="7ec94f25">
            <seg n="18f3511f">
              Fru talman! Jag är glad över de samfällda lovorden om det nordiska
              samarbetet här under kvällen. Jag instämmer också i Hans Wallmarks
              markering av det goda samarbetet i den svenska delegationen, därför
              att det är viktigt i kontakterna med våra nordiska kamrater att
              vi har just ett gott samarbete också i den svenska delegationen.
            </seg>
            <seg n="558af85f">
              Jag blir ändå något konfunderad över lovorden och talen om den
              nordiska modellen när jag tittar på den utifrån ett svenskt perspektiv
              och ett internationellt perspektiv. Som vice ordförande i välfärdsutskottet
              konstaterar jag att i de nationella parlamenten fattas en rad
              beslut som har en annan innebörd när det gäller välfärdsutvecklingen.
              Vi ser en rad beslut inom välfärdsområdet, inte minst socialförsäkringsområdet,
              som får andra konsekvenser, och negativa konsekvenser, utifrån
              det som vi brukar kalla för den nordiska modellen eller den svenska
              modellen.
            </seg>
            <seg n="8ccb8404">
              Men, fru talman, Norden en global vinnarregion är en devis som
              har många bottnar men som också innebär en rad utmaningar. I det
              nordiska samarbetet känner vi oss stolta över vad vi brukar kalla
              den nordiska modellen. Vi är stolta därför att det har visat på
              hur vi kan skapa en modell för hur ett samhälle ska byggas och
              utvecklas. Med begreppet Norden en global vinnarregion vill vi
              få människor att se Norden som en möjligheternas region att utvecklas
              och leva i.
            </seg>
            <seg n="847b540b">
              När vi diskuterar Norden inbegriper vi nu också närområdet, inkluderande
              bland annat Östersjöområdet ett område som vi ser har en stor
              potential om vi bara finner en gemensam väg för utvecklingen.
            </seg>
            <seg n="b871ee46">
              Inom Östersjösamarbetet och BSPC har vi bildat en arbetsgrupp
              som just nu tittar på arbetsmarknadens utveckling och möjligheter
              till arbetskraftsrörlighet över nationsgränserna. Vi kan i dag
              se flera områden där en gemensam arbetsmarknad fungerar över gränserna.
              Vi kan se situationen i Öresundsregionen, som beskrevs här tidigare,
              i Värmland och Kongsvingerregionen och borta i Svinesund och även
              i Tornedalen. Men vi kan också se situationen i norra Tyskland
              och gränsområdet mot södra Jylland. Och vi kan se det i kontakterna
              och utvecklingen mellan Finland och Estland men också på flera
              andra områden.
            </seg>
            <seg n="49e63bc2">
              I vårt arbete kan vi se en rad utvecklingsmöjligheter men också
              problemställningar problemställningar som vi genom bland annat
              gränshindersarbetet kan minimera. Uppbyggandet och stärkandet
              av våra informationskontor i Norden och i Östersjöområdet är därför
              viktigt. Jag oroar mig dock något över den lite restriktiva hållning
              som den svenska regeringen haft vad gäller dessa kontor och det
              viktiga arbete som där utförs. För att få full funktion är det
              viktigt att kontoren känner stabilitet och får ekonomiska förutsättningar
              som gör att de kan vara långsiktigt verksamma. Jag hoppas därför
              att regeringen tagit intryck av de besök som gjorts i vårt närområde
              och att man också är beredd att stötta de kontor som ännu är i
              sin linda i Östersjöländerna.
            </seg>
            <seg n="1517234d">
              Fru talman! Ungdomarna i regionen är en ovärderlig resurs. Satsningen
              på ungdomar för att möta den gemensamma arbetsmarknaden i regionen
              är därför en satsning på framtiden. En diskussion om samordnad
              yrkesutbildning i Östersjöregionen skulle stärka hela regionen
              genom en ökad mobilitet bland ungdomarna.
            </seg>
            <seg n="4593dd34">
              Den samlade forskningen i regionen skulle också kunna ta fasta
              på vad regionen samlat skulle kunna tillföra.
            </seg>
            <seg n="b975cb24">
              I en av motionerna, U344, lyfter vi fram en rad förslag som tar
              fasta på en utveckling av Östersjöregionen som på olika sätt vill
              utveckla regionen till en global vinnarregion.
            </seg>
            <seg n="e74d17b9">
              Vi kan se framtidens utmaningar, men vi kan också se på de möjligheter
              som finns i regionen. Vår förhoppning är därför att regeringen
              i Sverige tillsammans med regionens olika regeringar låter de
              vackra orden gå över till aktivt arbete och handlande.
            </seg>
          </u>
          <note type="speaker" n="261f6244">
            Anf. 191 GUNILLA TJERNBERG (kd):
          </note>
          <u who="gunilla_tjernberg_794b01" xml:id="i-8a3f9eaa52aabe71-0" n="2b8cf745" next="i-16fdcf576f622db4-0">
            <seg n="4e9ebd8f">
              Fru talman! Jag vill instämma i vad de tidigare talarna och kollegerna
              har sagt när de har tackat för det goda samarbete och det trevliga
              arbetsklimat som vi har i den svenska delegationen. Jag riktar
              mig speciellt till presidiet med Sinikka Bohlin och Kent Olsson.
            </seg>
            <seg n="9e2460ec">
              Fru talman! Inom Norden delar vi en unik värdegemenskap. Många
              av oss förstår varandras språk. Vi är vana att samarbeta med varandra,
              och våra samhällen och politiska system är uppbyggda på ungefär
              liknande sätt.
            </seg>
            <seg n="41351177">
              När Nordiska rådet bildades 1952 var det ett uttryck för samma
              behov som många andra europeiska länder kände i andra världskrigets
              skugga. För de nordiska länderna var det naturligt att söka sig
              just till varandra. Flera viktiga beslut som har underlättat integrationen
              mellan våra länder har fattats under tidigare år.
            </seg>
            <seg n="6e2b9f40">
              År 1997 lanserade dåvarande statsminister Paavo Lipponen begreppet
              den nordliga dimensionen för samarbetet med våra närområden. År
              1999 antogs ett uttalande om Norden och den nordliga dimensionen.
              Med det här har EU:s fokus i många avseenden flyttats upp till
              vår region i norr.
            </seg>
            <seg n="74c5f209">
              Fru talman! Jag tror att det är angeläget att i arbetet med den
              nordliga dimensionen också arbeta för att på ett bra och aktivt
              sätt få med nordvästra Ryssland i samarbetet just för att främja
              stabilitet och säkerhet men också hållbar utveckling.
            </seg>
            <seg n="981f8ca6">
              Människohandel eller så kallad trafficking för sexuella ändamål
              är ett stort problem i Europa och har också ökat dramatiskt under
              de senaste åren. Uppskattningsvis tvingas i Europa varje år minst
              en halv miljon kvinnor på grund av fattigdom, missbruk och bristfällig
              utbildning in i prostitution och trafficking. Enligt FN:s uppskattning
              omsätter man mellan 35 och 49 miljarder kronor i denna helt oacceptabla
              verksamhet.
            </seg>
            <seg n="873e20ea">
              Bekämpandet av trafficking i Norden och dess närområde har varit
              och är en prioriterad fråga för Nordiska rådet. Så måste det också
              vara. Det här arbetet måste vi intensifiera, och här har vi ett
              gemensamt ansvar.
            </seg>
            <seg n="52f30575">
              Fru talman! Varje år flyttar eller pendlar mer än 40 000 människor
              mellan de nordiska länderna. Många har tagit upp den frågan i
              tidigare anföranden. Omkring 250 000 människor med nordiskt medborgarskap
              är bosatta i ett annat nordiskt land. Även om arbetet med att
              ta upp de byråkratiska hinder som försvårar för människor att
              röra sig inom Norden måste det fortsätta och ytterligare intensifieras.
              Upprättandet av ett gränshindersforum, som förra höstens session
              beslutade om, är ett bra steg i det fortsatta arbetet.
            </seg>
            <seg n="fdba79a8">
              Fru talman! Kulturen är också en viktig del i det nordiska arbetet.
              Kultursamarbetet har genomgått ett större reformarbete. Men det
              arbetet behöver vi noga följa för att se att det verkligen går
              åt det håll som vi hade tänkt.
            </seg>
            <seg n="075527b1">
              Avslutningsvis vill jag ta upp frågan om det arbete som Nordiska
              rådet i dag gör när det gäller globalisering. Det är ett mycket
              viktigt arbete där man prioriterar områden som forskning, innovation
              och marknadsföring av Norden. Detta vill jag säga något om, inte
              minst klimatfrågan. Men jag märker nu att min talartid är slut
              och yrkar bifall till förslaget i betänkandet i sin helhet.
            </seg>
          </u>
          <note n="3a7e05ea">
            Anf. 192 ANITA BRODÉN (fp):
          </note>
          <u who="gunilla_tjernberg_794b01" xml:id="i-16fdcf576f622db4-0" n="2b8cf745" prev="i-8a3f9eaa52aabe71-0">
            <seg n="ebb5208b">
              Fru talman! Jag börjar med att yrka bifall till förslaget i betänkandet,
              om min talartid skulle ta slut snabbt.
            </seg>
            <seg n="e72a13ab">
              Jag har under den här mandatperioden haft förmånen att ingå i
              Nordiska rådets svenska delegation. Det känns positivt. Jag har
              upplevt hur viktigt detta arbete är mer än vad jag kunde ana innan
              jag kom in i det.
            </seg>
            <seg n="6ccbfd20">
              Vi behöver fördjupa och stärka det nordliga samarbetet på många
              punkter; det råder det ingen tvekan om. Norden kan och bör också
              vara en starkare röst i EU-sammanhang via de direkta medlemskapen
              men också via en del av ländernas EES-avtal. Det ska vi ta vara
              på och utnyttja.
            </seg>
            <seg n="f0e8193e">
              Jag har för min del särskilt engagerat mig i arbetet med miljö-
              och klimatfrågorna och vill bara passa på att nämna något om det
              viktiga arbete som pågår på den här arenan. Östersjösamarbetet
              har nämnts av många talare här i dag. Östersjösamarbetet inom
              ramen för Nordiska rådet är alldeles särskilt viktigt, för det
              inbegriper Ryssland och de baltiska länderna. Därför är det där
              man ska ha dialogen, och det är där man kan hitta de fina lösningarna
              och de nödvändiga lösningarna.
            </seg>
            <seg n="8c466dd6">
              Här kan Nordiska rådet bidra med att skjuta fram positionerna
              i den överlevnadsfråga som gäller ett sjukt hav. Det är nu av
              avgörande betydelse att aktionsplanen för Östersjön inom ramen
              för Helcom verkligen implementeras så att alla länder runt Östersjön
              tar detta på fullaste allvar. Jag måste säga att den svenska regeringen
              har bidragit i en positiv riktning i det här. Inte minst miljöministern
              har varit otroligt aktiv i arbetet.
            </seg>
            <seg n="d48a11af">
              Som alla känner till pågår det också en EU-strategi en Östersjöstrategi
              inom EU. Det är också ett verktyg som betyder och kommer att betyda
              oerhört mycket. Det gäller att också det verktyget blir skarpt
              och tydligt.
            </seg>
            <seg n="3b9fad7e">
              De arktiska frågorna har redan tagits upp här i dag. Arktis är
              den del som kommer att drabbas allra hårdast av klimatförändringarna
              i vår del av världen. Inom ramen för Nordiska rådet har arbetet
              i Arktisfrågorna fokuserats mycket. Jag har haft möjlighet att
              delta också vid något av de arbetsmötena. Här krävs gemensamma
              satsningar. Här krävs ökad forskning, kunskap och även insikt.
              I debatten mellan Sinikka Bohlin och Birgitta Ohlsson togs frågan
              upp. Dialogen är viktig liksom delaktighet i att finna lösningar.
            </seg>
            <seg n="db46585f">
              Det nya miljöhandlingsprogrammet som omfattar tiden 20092011
              kommer att ta upp viktiga frågor. Det har sitt ursprung i det
              uppvaknande som skedde hos många regeringar och många företrädare
              under 2007. Det vi debatterar nu och under 2007 har blivit en
              startpunkt för så mycket arbete. Jag kan nämna att hav- och kustzoner
              och ekosystemtjänster samt hälsa och miljö kommer in där.
            </seg>
            <seg n="1e53aeef">
              Slutligen vill jag nämna att energifrågan också finns högt på
              agendan där vi gemensamt i Norden ska kunna arbeta för att hitta
              bra framtida hållbara lösningar.
            </seg>
          </u>
          <note type="speaker" n="12efdf8d">
            Anf. 193 MATS SANDER (m):
          </note>
          <u who="mats_sander_4ce45e" xml:id="i-19c104353af4ca8e-0" n="dc6b0e29" next="i-cd2973bf48da003a-0">
            <seg n="87ff71f5">
              Fru talman! I takt med att människor blir mer rörliga blir nationalstaternas
              fysiska utbredning allt mindre viktig för de ekonomiska och kulturella
              nätverk som skapas. Regionerna får en allt större roll för tillväxt,
              och det här är en utveckling som ställer krav på större flexibilitet
              och nya regelverk.
            </seg>
            <seg n="28431725">
              Öresundsregionen växer snabbt och står för en fjärdedel av Sveriges
              och Danmarks totala bnp. I regionen, som består av Skåne på den
              svenska sidan och Själland, Lolland-Falster, Mön och Bornholm
              på den danska sidan, bor i dag 3,6 miljoner människor.
            </seg>
            <seg n="5879c92c">
              För människorna som bor här blir de fysiska gränserna allt mindre
              betydelsefulla. Man passerar Sundet, utan att tänka närmare på
              att man korsar en nationsgräns, för att jobba, studera, handla
              eller ta del av det rika kulturlivet eller andra upplevelser.
            </seg>
            <seg n="2dd13672">
              Fru talman! En mer gynnsam utveckling som kan stärka både Sverige
              och Danmark går att åstadkomma. I kväll har vi hört om ansträngningar
              som gjorts, och jag vill peka på ytterligare några.
            </seg>
            <seg n="f3484ada">
              Utvecklingen kräver dels en ökad satsning på infrastruktur ni
              har hört det förut dels att man ger bättre möjligheter för regionerna
              att själva fördjupa det naturliga samarbete som redan finns. I
              en globaliserad värld tenderar gamla gränser att kännas just gamla,
              och ibland godtyckliga, och det krävs nya lösningar för att vi
              ska kunna dra nytta av den växtkraft som finns. Att ge regioner
              möjlighet att själva ingå avtal med andra regioner, inom eller
              över gränserna, ser jag som ett naturligt steg i den fortsatta
              globaliseringen.
            </seg>
            <seg n="74a54170">
              I dag begränsas Öresundsregionens handlingsfrihet då det inte
              alltid är möjligt att ingå egna avtal med grannen på andra sidan
              gränsen utan det i vissa fall blir tal om internationella avtal.
              Jag anser att en region måste ha möjlighet att ingå avtal med
              en annan region utan att det ställs krav på att processen ska
              genomföras på statlig nivå.
            </seg>
            <seg n="f4e67409">
              Fru talman! En välfungerande infrastruktur är en annan faktor
              av mycket stor betydelse för internationella storstadsregioners
              utveckling och bidrag som tillväxtmotorer. En viktig del i den
              positiva utveckling vi sett under de senaste åren i Öresundsregionen
              har varit Öresundsbron. Till en början var intresset från regionens
              invånare något svalare än vad många politiker hade förväntat sig.
              I dag befinner vi oss i stället i en situation där den snabba
              utvecklingen håller på att springa ifrån infrastrukturens kapacitet,
              och det är något som gäller såväl Öresundsbron som vägar och järnvägar
              i södra Sverige.
            </seg>
            <seg n="66993bb9">
              För att inte begränsa tillväxtmöjligheterna får Skåne inte ses
              som en region i periferin. Det behövs i stället mer satsningar
              på att öka möjligheterna för människor och varor att ta sig över
              gränser. Statsrådet Cristina Husmark Pehrsson har tidigare berättat
              något om vad som gjorts, och jag är säker på att mer är på gång.
            </seg>
            <seg n="455b97c3">
              Jag vill belysa några exempel på satsningar som skulle kunna
              stärka regionen ytterligare. En av dem är att fullgöra riksdagsbeslutet
              från 1992: Gör Västkustbanan dubbelspårig på hela sträckningen!
              En fast förbindelse över norra Öresund är en naturlig utveckling.
              Detsamma är höghastighetståg som förbinder Mälardalen med Öresundsregionen.
            </seg>
            <seg n="bb9d97dc">
              Fru talman! Avslutningsvis: Genom en bättre infrastruktur och
              en modernare syn på regionernas roll i en globaliserad värld blir
              det möjligt att ta samarbetet över Öresund till en ännu högre
              nivå. Det skulle innebära ökade möjligheter till en ännu högre
              ekonomisk tillväxt, för Skåne, Öresundsregionen och i förlängningen
              hela Sverige.
            </seg>
          </u>
          <note n="0298e6fe">
            Överläggningen var härmed avslutad.
          </note>
          <note n="0a7113a6">
            23 § Anmälan om interpellationer
          </note>
          <note n="08254ee7">
            Anmäldes att följande interpellationer framställts
          </note>
          <note n="f61a0ebe">
            den 22 oktober
          </note>
          <note n="d1b0f304">
            LiseLotte Olsson
          </note>
          <note n="fdabf427">
            Hans Linde
          </note>
          <note n="14fa52ea">
            Thomas Strand
          </note>
          <note n="2cdbba63">
            Raimo Pärssinen
          </note>
          <note n="0a0e3ade">
            Hans Olsson
          </note>
          <note n="ea49d489">
            Carina Adolfsson Elgestam
          </note>
          <u who="mats_sander_4ce45e" xml:id="i-cd2973bf48da003a-0" n="dc6b0e29" prev="i-19c104353af4ca8e-0">
            <seg n="dd125bab">
              Luciano Astudillo
            </seg>
            <seg n="dd125bab">
              Luciano Astudillo
            </seg>
            <seg n="dd125bab">
              Luciano Astudillo
            </seg>
          </u>
          <note n="1236dd1c">
            Interpellationerna redovisas i bilaga som fogats till riksdagens
            snabbprotokoll tisdagen den 28 oktober.
          </note>
          <note n="d7ab48a8">
            24 § Anmälan om frågor för skriftliga svar
          </note>
          <note n="1b0c1ea8">
            Anmäldes att följande frågor för skriftliga svar framställts
          </note>
          <note n="f61a0ebe">
            den 22 oktober
          </note>
          <note n="f03bad47">
            Torbjörn Björlund
          </note>
          <note n="f4c76ff1">
            Fredrik Malm
          </note>
          <note n="350a53c2">
            Ann-Christin Ahlberg
          </note>
          <note n="ffdb3211">
            Ameer Sachet
          </note>
          <note n="7e38f2b2">
            Eva Sonidsson
          </note>
          <note n="0ade2be6">
            Thomas Bodström
          </note>
          <note n="99c58810">
            Christer Winbäck
          </note>
          <note n="ca78a362">
            Carl B Hamilton
          </note>
          <note n="f46c37ae">
            Frågorna redovisas i bilaga som fogats till riksdagens snabbprotokoll
            tisdagen den 28 oktober.
          </note>
          <note n="cb95817c">
            25 § Anmälan om skriftliga svar på frågor
          </note>
          <note n="97d59a57">
            Anmäldes att skriftliga svar på följande frågor inkommit
          </note>
          <note n="f61a0ebe">
            den 22 oktober
          </note>
          <note n="d9cbb490">
            Mats Gerdau
          </note>
          <note n="20eb6c44">
            Carina Hägg
          </note>
          <note n="0179f7b8">
            Liselott Hagberg
          </note>
          <note n="ea49d489">
            Carina Adolfsson Elgestam
          </note>
          <note n="b21d74f2">
            Karin Åström
          </note>
          <note n="2232c703">
            Jan R Andersson
          </note>
          <note n="d9cbb490">
            Mats Gerdau
          </note>
          <note n="7877fa18">
            Claes-Göran Brandin
          </note>
          <note n="29d2af1f">
            Lennart Axelsson
          </note>
          <note n="2a77cafc">
            Anne Ludvigsson
          </note>
          <note n="11464e5e">
            Lars Tysklind
          </note>
          <note n="a96853c3">
            Lars Johansson
          </note>
          <note n="74f09e24">
            Anita Brodén
          </note>
          <note n="ffdb3211">
            Ameer Sachet
          </note>
          <note n="43882252">
            Anna Tenje
          </note>
          <note n="6aa8e20d">
            Marianne Berg
          </note>
          <note n="2cdbba63">
            Raimo Pärssinen
          </note>
          <note n="47acc7cd">
            Birgitta Eriksson
          </note>
          <note n="a96853c3">
            Lars Johansson
          </note>
          <note n="b789d10d">
            Kjell Eldensjö
          </note>
          <note n="f7122462">
            Lennart Sacrédeus
          </note>
          <note n="f7122462">
            Lennart Sacrédeus
          </note>
          <note n="e126f3d1">
            Mikael Oscarsson
          </note>
          <note n="e126f3d1">
            Mikael Oscarsson
          </note>
          <note n="4a707456">
            Svaren redovisas i bilaga som fogats till riksdagens snabbprotokoll
            tisdagen den 28 oktober.
          </note>
          <note n="f431a923">
            26 § Kammaren åtskildes kl. 18.34.
          </note>
          <note n="31a29529">
            Förhandlingarna leddes
          </note>
          <note n="a27eabec">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
