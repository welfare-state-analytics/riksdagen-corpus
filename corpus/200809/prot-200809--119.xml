<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--119</head>
          <docDate when="2008-05-15">2008-05-15</docDate>
        </div>
      </front>
      <body>
        <div>
          <note n="857e742f">
            ﻿
          </note>
          <note n="da391897">
            Riksdagens protokoll
          </note>
          <note n="00b15caa">
            2008/09:119
          </note>
          <note type="date" n="c1bfa09e">
            Fredagen den 15 maj
          </note>
          <note n="afe39181">
            Kl. 09:00 - 12:23
          </note>
          <note n="9622a86d">
            1 § Svar på interpellation 2008/09:411 om undsättningslån
          </note>
          <note type="speaker" n="38728d58">
            Anf. 1 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-0" n="ce078f26">
            <seg n="2d6aaee4">
              Herr talman! Ulla Andersson har frågat mig om jag avser att snabbt
              ta initiativ till en ändring av regelverket för undsättningslån
              för att underlätta för de berörda företagen att kunna ta lånen
              hos Riksgälden eller hos annan instans.
            </seg>
            <seg n="1accb6b6">
              Regeringens politik i den här frågan torde vara väl känd i riksdagen
              eftersom jag flera gånger har debatterat och svarat på frågor
              om fordonsindustrins framtid. Utgångspunkten för arbetet är att
              använda våra resurser och skattebetalarnas pengar på ett ansvarsfullt
              sätt för att ha möjligheter att utveckla välfärden framöver.
            </seg>
            <seg n="84a3e644">
              När regeringen presenterade fordonspropositionen i vintras var
              Sverige det första landet i EU som tog fram konkreta åtgärder
              riktade till sektorn. Undsättningslånen är bara en del av paketet.
              Även forskningsbolaget Fouriertransform och de statliga garantierna
              för fordonsindustrins lån i EIB är viktiga för helheten.
            </seg>
            <seg n="21715f85">
              Undsättningslånen har högt ställda krav, där löptiden på maximalt
              sex månader kommer från de EG-regler för statsstöd som propositionen
              bygger på. Efter det att regeringen hade presenterat sin proposition
              lade Europeiska kommissionen fram temporära bestämmelser för statsstöd.
              Dessa regler ger utökade möjligheter för stödprogram, och regeringen
              undersöker därför möjligheterna att förändra det nuvarande systemet.
            </seg>
            <seg n="a617575e">
              Företagens problem är starkt kopplade till svårigheter att ta
              upp lån på de öppna marknaderna. Mot bakgrund av detta har regeringen
              genomfört en rad åtgärder för att förbättra situationen på bank-
              och finansmarknaderna åtgärder som väntas ge positiva effekter
              för näringslivet i stort och även för fordonsindustrin. Ett tydligt
              exempel är de förbättrade möjligheterna för små och medelstora
              företag att få lån sedan regeringen i november 2008 tillförde
              2 miljarder kronor till Almi Företagspartner AB. Det är uppenbart
              att det har varit positivt för fordonsindustrin, då Almis utlåning
              till branschen har tredubblats sedan september 2008. Den största
              delen av ökningen skedde i januari och februari i år, och totalt
              hade 275 underleverantörer då fått lån genom Almi.
            </seg>
            <seg n="76a7407d">
              Regeringen kommer att fortsätta arbeta offensivt med fordonsindustrin
              för att den även fortsättningsvis ska kunna bidra till vår konkurrenskraft
              och vår välfärd. Det är viktigt att komma ihåg att en lyckad politik
              inte mäts i hur mycket pengar som betalas ut utan i om den leder
              till bra resultat och till att pengarna används på ett ansvarsfullt
              sätt.
            </seg>
          </u>
          <note type="speaker" n="efa9d395">
            Anf. 2 ULLA ANDERSSON (v):
          </note>
          <u who="ulla_andersson_78e8c0" xml:id="i-2d702cc3d8d2483d-0" n="63ce3fc0">
            <seg n="c606d848">
              Herr talman! Redan för ungefär sex månader sedan gick det sammansatta
              närings- och finansutskottet tillsammans med statsrådet igenom
              läget i fordonsindustrin. Då var också fordonsindustrin närvarande.
              Redan på det mötet meddelade ett flertal underleverantörer att
              de behövde hjälp av regeringen på grund av den situation som rådde.
              De behövde undsättningslån; det var det tydliga budskapet.
            </seg>
            <seg n="49141c9f">
              Det tog sedan ungefär två månader för regeringen att ta fram
              ett regelverk för dessa lån. Fortfarande har inte en krona utbetalats
              detta trots att vi vet alla vet att fordonsindustrin har en oerhört
              stor betydelse för Sveriges bnp, för Sveriges teknikutveckling
              och för jobben. Vi är alla mer eller mindre beroende av den. Därför,
              herr talman, är det så tragiskt att regeringen inte bryr sig mer
              än den faktiskt gör.
            </seg>
            <seg n="eb8a65c4">
              Om jag nu ska förhålla mig till det regelverk för undsättningslånen
              som jag har interpellerat om kan man ganska tydligt se att det
              nog aldrig riktigt var meningen att lånen skulle användas. Regelverket
              säger att företagen ska vara i akut likviditetskris, det vill
              säga under någon form av rekonstruktion eller konkursförfarande.
              Pengarna ska betalas tillbaka inom sex månader, och man ska ha
              fullgoda garantier. Vilket företag i den situationen klarar av
              fullgoda garantier och betala tillbaka pengarna på sex månader?
              Det säger sig självt att det inte går.
            </seg>
            <seg n="70422b40">
              Redan när regelverket kom i januari skickade Fordonskomponentgruppen
              ett brev till regeringen om att lånen troligtvis inte kommer att
              fungera på grund av regelverkets utformning. I mars kunde vi läsa
              om att Riksgäldens generaldirektör Bo Lundgren utdömde regelverken
              för lånen. Även han meddelade att ingenting hade betalats ut därför
              att regelverken omöjliggjorde detta. Som svar meddelade regeringen
              att den jobbar med att se över dessa regelverk. Detta är nu två
              månader sedan.
            </seg>
            <seg n="3c916ea0">
              I mars kunde vi också läsa i en intervju i E 24, där Fordonskomponentgruppens
              vd säger så här som svar på en direkt fråga om lånen: De är fullständigt
              värdelösa. Han får medhåll av andra inom fordonsindustrin.
            </seg>
            <seg n="6d5d64d3">
              Jag skrev min interpellation i mars. Det är nu två månader sedan.
              På två månader har regeringen sagt att den jobbar med frågan och
              att den ska se över regelverket. Men ingenting har hänt. Det är
              samma sak i det svar jag har fått i dag, herr talman: Vi tittar
              över regelverket, säger regeringen. En snigel framstår som rena
              sprintern i jämförelse med statsrådet och Näringsdepartementet.
            </seg>
            <seg n="3c378263">
              Det finns ett talesätt som passar väl in i den här situationen:
              I nöden prövas vännen. Det är tråkigt att konstatera att den här
              vännen, det vill säga regeringen, inte är den vän som fordonsindustrin
              och näringslivet så väl behöver just nu. Ni klarar inte den prövningen.
            </seg>
            <seg n="92ee4eac">
              Det kom en undersökning för ett tag sedan som visar att det går
              ungefär 2,6 jobb på varje anställd inom biltillverkningen. Det
              är alltså en multiplikatoreffekt på 2,6. Det är en bra investering
              att då satsa på fordonsindustrin eftersom det är fler som berörs
              och får behålla eller får jobb när den går bra. När regeringen
              inget gör låter den alltså finanskrisen spela domino med fordonsföretagen,
              och jobb på jobb går förlorade.
            </seg>
            <seg n="ff6bd444">
              I mars månad fördes en aktuell debatt här om fordonsindustrin.
              Även då sade statsrådet att det absolut inte ligger någon prestige
              i frågan och att regeringen ständigt jobbar med att se över verktygen.
              Nu står vi här i maj månad, statsrådet och jag, och debatterar
              återigen frågan. Svaret är: Vi jobbar med den.
            </seg>
            <seg n="5453c789">
              När kommer ändringen av regelverket, statsrådet? När får vi se
              att det faktiskt händer något? När kommer den första kronan att
              betalas ut?
            </seg>
          </u>
          <note type="speaker" n="eec796dc">
            Anf. 3 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-1" n="ce078f26">
            <seg n="a23a5496">
              Herr talman! Först och främst är det viktigt att se helheten.
              När vi presenterade förslaget gjorde vi det utifrån det program
              och det regelverk som EU hade. Där fanns bland annat möjligheter
              till undsättningslån, och det förslag vi lade fram följde regelverket.
              Dels fanns där kreditgarantier till EIB, dels fanns ett forskningsbolag
              för att hjälpa till med forskning och utveckling av nya produkter
              för att ställa om till en hållbar transportsektor.
            </seg>
            <seg n="e793817b">
              Utöver det finns utbildningsinsatser och satsningar på infrastruktur
              i de områden som är särskilt drabbade. Här fanns också pengar
              till socialfonden så att vi kunde utbilda arbetskraft som blir
              arbetslös. Här finns resurser till Almi för att kunna möta företag
              som behöver lån. Vi har även gjort kraftfulla insatser för att
              stärka banksektorn.
            </seg>
            <seg n="9d93e028">
              Det går inte att se åtgärderna separat och enskilt, utan man
              måste se helheten. För mig är det viktigaste vad det är för hjälp
              som företagen har fått. Om vi börjar med EIB-lånen gjorde det
              faktum att Sverige var först ut med vårt program att både Volvo
              och Scania snabbt kunde få besked från EIB om lånegarantier. Nu
              behöver de inte garantier från staten, men det faktum att vi agerade
              snabbt gjorde att Sverige låg först i kön när det gällde att fördela
              EIB-lån. Volvo Personvagnar har också fått ett lån från EIB, men
              behöver en statlig garanti. Då säger Ford: Vi avvaktar med en
              sådan lånegaranti från staten eftersom vi är en försäljningsprocess.
            </seg>
            <seg n="e8eb5fc4">
              Vi har tillfört Almi ökade resurser 2 miljarder kronor ytterligare
              jämfört med tidigare. Det jag säger i svaret måste vara svar på
              det som Ulla Andersson frågar, nämligen om företagen får någon
              hjälp. Nästan 300 företag har fått hjälp från Almi. Det är många.
              Och detta är fordonsrelaterade företag alltså de företag som Ulla
              Andersson pratar om.
            </seg>
            <seg n="b79064f5">
              Jag tror att det är väldigt viktigt att det finns en bred verktygslåda
              som kan möta olika behov. Det viktigaste för mig är att de företag
              som behöver lån har någonstans att gå. Almi är den tydligaste
              och viktigaste aktören i det här sammanhanget för alla dessa små
              företag. Att nästan 300 företag har fått den här hjälpen visar
              att det verktyget också har fungerat.
            </seg>
            <seg n="a3dddd30">
              Om vi ska klara den här omställningen måste vi också satsa på
              nya produkter, hitta nya sätt att producera på och göra omställningen
              till ett hållbart transportsystem. Där kommer det här forskningsbolaget
              som nu är på plats att spela en mycket viktig roll. De har använt
              den här tiden till att ta fram olika projekt. Det pågår ett intensivt
              arbete för att hitta bra projekt för svenskt vidkommande.
            </seg>
            <seg n="0f1ff8cc">
              Till sist vill jag säga att det är klart att det kommer att vara
              helt avgörande för svensk fordonsindustri vad som händer med Volvo
              och Saab. Där är regeringen mycket aktiv och pratar med eventuella
              köpare av både Volvo och Saab för att se hur vi med våra verktyg
              kan finnas med så att de verkligen tycker att det är bra att köpa
              både Volvo och Saab och etablerar sin verksamhet här och ser till
              att det skapas jobb här i Sverige.
            </seg>
            <seg n="e395589d">
              Det är oerhört viktigt att regeringen har tuffa krav. Vi vill
              inte skicka pengar till USA. Vi vill inte skicka skattebetalarnas
              pengar till multinationella företag. Ska vi gå in med garantier
              och annat ska det ske utifrån att det blir jobb här hemma. Det
              är grunden. Det handlar om att vara rädd om skattebetalarnas pengar,
              se till att det finns en bred verktygslåda och se till att vi
              kan hjälpa de företag som verkligen behöver hjälp. Vi behöver
              svensk fordonsindustri.
            </seg>
          </u>
          <note type="speaker" n="dfdbc397">
            Anf. 4 ULLA ANDERSSON (v):
          </note>
          <u who="ulla_andersson_78e8c0" xml:id="i-2d702cc3d8d2483d-1" n="63ce3fc0">
            <seg n="5194d5df">
              Herr talman! Det är inte för inte man börjar blicka tillbaka
              på vad som faktiskt har hänt. Om vi tittar på den här regeringens
              agerande kan man säga att först skulle vi rasera a-kassan och
              sjukförsäkringen för att regeringen skulle satsa på välfärden.
              Det blev samma svar när fordonsindustrin kom på tal. Man skulle
              vara rädd om varenda skattekrona. Man skulle satsa på välfärden.
              Och här står vi i dag med fullt med varsel runt om i hela Sverige,
              i skolan, förskolan, sjukvården och äldreomsorgen.
            </seg>
            <seg n="63239b77">
              Regeringen lade fram en fordonsproposition som vilade på tre
              ben. Det ena var garantier för fordonsindustrin i Europeiska investeringsbanken.
              Där har inte en krona betalats ut. Det andra benet var undsättningslån,
              det vill säga undsättningslån för företag med en omsättning över
              en halv miljard. Det handlar alltså om större företag, det vill
              säga de företag som inte hänvisas till Almi. Där har inte en krona
              betalats ut. Det tredje benet var forskningsbolaget. Där har en
              styrelse utsetts, men inte en krona har använts. Är det ett effektivt
              användande av fordonsindustrin, samhällsekonomin och skattebetalarnas
              pengar? Svaret på den frågan måste nog tyvärr bli nej.
            </seg>
            <seg n="e1986574">
              Under den tid som det här regelverket har funnits, och som statsrådet
              har varit väl medveten om att det inte har fungerat, har EU ändrat
              på möjligheterna så att man i stället ska kunna använda de här
              pengarna till omstruktureringsstöd. Den möjligheten har statsrådet
              inte tagit.
            </seg>
            <seg n="5b43b464">
              Under den här tiden har minst sju företag gått omkull därför
              att regelverket inte har funnits på plats. Det kanske är fler.
              Det kanske statsrådet kan svara på. Hur många företag har tvingats
              gå omkull? Det handlar om friska företag som på grund av det är
              regelverket inte har fått stöd i den här krisen och därmed kunnat
              överleva och ge människor jobb och samhället inkomster. Hur många
              jobb har vi förlorat på grund av att regelverket fortfarande inte
              har ändrats? Hur lång tid kommer det att ta? Jag blir alldeles
              perplex. I två månader har statsrådet och statsrådets sekreterare
              sagt att man ser över regelverket. Först tog det två månader att
              ta fram regelverket. Direkt kom det kritik mot regelverket från
              fordonsindustrin som sade att detta inte skulle gå att använda.
              Det är nu fem månader sedan, och fortfarande är inte en rad ändrad
              i detta regelverk medan företagen lider. Det är kris. Vad är snabbhet
              för statsrådet? Hur lång tid ska det ta? Hur många jobb ska vi
              förlora? Hur många företag ska tvingas gå omkull på grund av det
              här agerandet, eller bristen på agerande?
            </seg>
            <seg n="4a3bff36">
              Det här är inte ansvarsfullt. Det här är ett nytt sätt att ta
              ansvar för en regering. På det här sättet har ingen regering betett
              sig, i alla fall inte på senare tid.
            </seg>
          </u>
          <note type="speaker" n="86b3c228">
            Anf. 5 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-2" n="ce078f26">
            <seg n="edf25b4d">
              Herr talman! Alla vet ju att Vänsterpartiet har en sedelpress,
              men jag är lite överraskad över Ulla Anderssons inställning att
              vi inte behöver ställa några krav när vi ger garantier och använder
              skattebetalarnas pengar. Jag skulle vilja fråga om Ulla Andersson
              är beredd att skicka skattebetalarnas pengar hur som helst till
              ägarna Ford och GM? Ska vi inte ställa några krav?
            </seg>
            <seg n="72da76a7">
              Vår inställning är att de verktyg som vi har ska leda till att
              jobb stannar i Sverige. När vi förhandlar med de här bolagen,
              oavsett om det är GM, Ford eller andra, vill vi vara säkra på
              att jobben stannar här. Det gäller alla andra regeringar också.
              Det är viktigt eftersom det är skattebetalarnas pengar. Det står
              och väger mellan om vi ska gå in i fordonsbolag eller om vi ska
              satsa vården, fler lärare och fler poliser. Det är klart att vi
              måste vara rädda om skattebetalarnas pengar. Jag blir otroligt
              orolig när jag hör hur Ulla Andersson argumenterar här.
            </seg>
            <seg n="6b58c5a5">
              Vi har tagit fram de här verktygen tillsammans med de andra åtgärder
              som vi har presenterat. Det har fallit ut väl, annars skulle inte
              ungefär 300 företag ha fått de här lånen. En del av dem som har
              sökt undsättningslån har gått över till Almi och fått hjälp därifrån.
              Man trodde att det var undsättningslån man skulle ha, men vi såg
              till att Almi fick de verktygen. Andra som har sökt undsättningslån
              är inte berättigade till undsättningslån därför att de inte har
              sin huvudsakliga verksamhet i Sverige.
            </seg>
            <seg n="c2f3a492">
              Jag förstår att Ulla Andersson inte kan gå in och granska detta,
              men jag kan göra det. Jag vet vilka företag det är fråga om. Vi
              gör den här typen av program därför att vi vill säkra jobben här
              i vårt eget land.
            </seg>
            <seg n="bb77b763">
              Det är viktigt att vi ser till att de normala organen fungerar,
              och det är i första hand bankerna. Jag tycker att det måste sättas
              ett ökat tryck på bankerna. Annars finns risken att staten går
              in och tar över och gör det ena programmet efter det andra, och
              då kan bankerna luta sig tillbaka och säga: Det där sköter ju
              staten. Det behöver inte vi göra.
            </seg>
            <seg n="cc7da28d">
              Jag tycker inte att det finns anledning för oss att låta bankerna
              komma undan kritiken. De måste också ta sitt ansvar. Vad var det
              som hände på 90-talet när vi hade en bankkris? Jo, bankerna drog
              sig undan även friska företag. Det händer nu också. Lågkonjunkturen
              blev djupare än vad den behövde bli.
            </seg>
            <seg n="e75b2676">
              Vi har försökt att hitta kompletterande aktörer och ta den roll
              som man måste spela i en sådan här kris, men vi tänker inte ta
              över bankernas roll, för då gör vi oss själva en otjänst också
              i det långa perspektivet.
            </seg>
            <seg n="e89f74fd">
              Vi värnar skattebetalarnas pengar. Vi är noga när vi förhandlar
              med bolag. Vi ställer hårda krav. Ja, det gör vi, och vi måste
              också göra det. Vi har ingen sedelpress som Vänsterpartiet tycks
              ha.
            </seg>
            <seg n="59a99e77">
              Sedan kan jag bara konstatera att opinionsmätningarna visar att
              svenska folket, och även Ulla Anderssons egna väljare, verkar
              ha ett mycket stort förtroende för det regeringen gör. Det är
              glädjande.
            </seg>
          </u>
          <note type="speaker" n="83fa5fca">
            Anf. 6 ULLA ANDERSSON (v):
          </note>
          <u who="ulla_andersson_78e8c0" xml:id="i-2d702cc3d8d2483d-2" n="63ce3fc0">
            <seg n="78469a86">
              Herr talman! Den låga nivå som statsrådet för den här debatten
              på är lite överraskande. Nu får regeringen bestämma sig. Har vi
              en sedelpress eller höjer vi skatterna? Vad är det som gäller?
              Bestäm er någon gång!
            </seg>
            <seg n="bcac33d9">
              Ni säger att ni är rädda om skattebetalarnas pengar. Företag
              går omkull, jobb går förlorade och vi har faktiskt den näst högsta
              ungdomsarbetslösheten i Europa. Bnp faller mer än i andra jämförbara
              länder. Det är kris, Maud Olofsson eller statsrådet Olofsson som
              det heter.
            </seg>
            <seg n="8434d835">
              Det är inte enbart Vänsterpartiet som säger att det här regelverket
              inte fungerar. Jag kan inte ha samma insyn som statsrådet, men
              Riksgälden borde ha det. Det är ändå de som jobbar under regelverket.
              Även de har dömt ut hela regelverket och säger att regelverket
              för undsättningslånen inte fungerar och att de inte kan betala
              en enda krona till företag. Lyssna åtminstone på Riksgälden om
              ni inte kan lyssna på fordonsindustrin, på Vänsterpartiet i den
              här debatten eller på hela oppositionen i tidigare debatter. Någon
              borde ni kunna lyssna på. Statsrådet har själv sagt i en debatt
              att det inte ligger någon prestige i den här frågan. Det verkar
              ligga väldigt mycket prestige i den här frågan när man under fem
              månaders tid har vetat att regelverket inte kommer att fungera
              och under två månader varit satt under ganska hård press för att
              ta fram ett nytt regelverk och fortfarande inte har gjort det.
            </seg>
            <seg n="a4641a5f">
              Dessutom blir jag lite förvånad över den protektionism statsrådet
              visar här. Ni brukar kritisera andra länder för att de är så protektionistiska,
              och här står statsrådet och beter sig på samma sätt. Det gör mig
              väldigt förvånad och väldigt orolig.
            </seg>
            <seg n="5e1faf43">
              Att ta ansvar för skattebetalarnas pengar är att försöka rädda
              jobb och friska företag. Då kommer Sverige att må bättre, och
              vi kommer att ta oss ur den här krisen fortare.
            </seg>
            <seg n="583d51b8">
              Att ställa sig bredvid och låta det här ske är inte ansvarsfullt,
              och det kommer att bli väldigt, väldigt dyrt. Jag tror att den
              här regeringen har en väldigt stor sedelpress.
            </seg>
          </u>
          <note type="speaker" n="7eb3134a">
            Anf. 7 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-3" n="ce078f26">
            <seg n="72e57334">
              Herr talman! Det är klart att Vänsterpartiet både har en sedelpress
              och höjer skatterna. Det är ju därför ni aldrig behöver prioritera
              några åtgärder. Men så kan inte en regering agera, utan vi måste
              vända på varje krona och vara ytterst försiktiga, i synnerhet
              när vi har en global finanskris.
            </seg>
            <seg n="6ec69fbf">
              Att Sverige råkar i illa ut i den här krisen är för att vi är
              så exportberoende. Det är bra att Sverige har haft en öppen handel
              och också värnat frihandeln, därför att det har stärkt oss. Men
              i en kris av den här arten drabbas man hårdare om man är starkt
              exportberoende som Sverige och Finland är.
            </seg>
            <seg n="e27e0d06">
              Sedan säger Ulla Andersson att jag har en protektionistisk inställning.
              Det är en rätt intressant anklagelse, därför att min och regeringens
              ingång är att om vi har skattebetalares pengar som vi ska värna
              måste vi ändå garantera att det är investeringar som sker här.
              Annars skulle vi ju vara beredda att skicka pengarna till GM och
              Ford, och det skulle aldrig falla mig in! Om jag ska ha insatser
              för att rädda fordonsindustrin måste jag veta att jobben stannar
              här i Sverige och att det är till svenska arbetare och tjänstemän
              som pengarna går. Allt annat vore ansvarslöst.
            </seg>
            <seg n="985bd5c3">
              Jag tror att med hela det här paketet med EIB, med forskningsbolaget,
              med undsättningslån, med Almis insatser, med investeringar i infrastruktur
              och med investeringar i utbildning har vi väldigt goda förutsättningar.
              Men det kommer att vara en tuff tid.
            </seg>
            <seg n="314f66c8">
              Jag hoppas också att vi kan slutföra de diskussioner med Ford
              och GM som innebär att vi får nya ägare till två viktiga bolag.
              Jag hoppas också att Europa för det här är ju en europeisk fråga
              också får ordning på sitt banksystem, för det är i grunden det
              som måste komma på plats. Det är de sunda banksystemen som ska
              se till att företagen har möjlighet att låna.
            </seg>
            <seg n="887b7754">
              Jag tror att vi kan vara trygga i förvissningen att de här verktygen
              är bra. De fungerar. Det är 300 bolag som har fått lån från Almi,
              men det är klart att vi hela tiden är beredda att justera om det
              behövs, och det kommer vi också att göra.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="041bfe15">
            2 § Svar på interpellation 2008/09:447 om försäljning av statliga
            bolag
          </note>
          <note type="speaker" n="cdc2bcae">
            Anf. 8 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-4" n="ce078f26">
            <seg n="c74eda56">
              Herr talman! Bosse Ringholm har frågat mig när jag avser att
              presentera den analys av ytterligare statliga företag som kan
              vara aktuella för försäljning och som jag aviserade redan för
              två år sedan.
            </seg>
            <seg n="28d35f9b">
              Vidare har han frågat mig vilka skälen är till att denna fråga
              har dragits i långbänk.
            </seg>
            <seg n="78564225">
              Precis som Bosse Ringholm nämner i sin interpellation pågår ett
              analysarbete i departementet av de statliga företagen som regeringen
              aviserade i budgetpropositionen för 2007. Att arbetet pågår har
              kommunicerats vid ett flertal tillfällen, och vid två tidigare
              interpellationsdebatter har jag i riksdagen svarat Bosse Ringholm
              att resultatet av genomgången kommer att presenteras när det är
              aktuellt.
            </seg>
            <seg n="cd9deec2">
              Regeringens ambition att minska det statliga ägandet ligger fast.
              Vår beredningsprocess innebär samtidigt att varje försäljning
              anpassas till det rådande marknadsläget så att en försäljning
              också kan ge bästa möjliga affärsmässiga utfall för skattebetalarna.
              Regeringen kommer i varje enskilt fall att agera som en ansvarsfull
              säljare, på samma sätt som regeringen också agerar som en ansvarsfull
              ägare till dess en försäljning är genomförd.
            </seg>
            <seg n="ad1331ec">
              Genomgången av de statligt ägda företagen pågår och det är viktigt
              att den utförs på ett trovärdigt sätt, speciellt med tanke på
              det rådande marknadsläget. Regeringen avser att fortsatt agera
              som en ansvarsfull ägare och genomföra samtliga bolagsgenomgångar.
            </seg>
            <seg n="18529da4">
              Regeringen kommer att fullfölja de löften vi gett om att professionalisera
              det statliga ägandet och att minska detsamma när det bedöms lämpligt.
            </seg>
          </u>
          <note type="speaker" n="8713ca9c">
            Anf. 9 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-0" n="bb66c6b6">
            <seg n="7d864600">
              Herr talman! Tack för svaret på min interpellation, Maud Olofsson!
              Tyvärr är svaret lika intetsägande som vid de två tidigare tillfällen
              då jag ställt frågan vad regeringen har för planer när det gäller
              försäljning av statliga bolag.
            </seg>
            <seg n="349e89df">
              Regeringen startade den här mandatperioden med att säga att de
              skulle sälja ett stort antal statliga företag, och så drog man
              i gång försäljningsprocessen. Nu har den hakat upp sig. Det händer
              inte särskilt mycket, och vi kan väl vara tacksamma för det, trots
              att det är det enda positiva av den nuvarande konjunkturen att
              den här försäljningsprocessen har avstannat.
            </seg>
            <seg n="a33f0918">
              Regeringen har sagt att de gör en översyn av vilka ytterligare
              statliga företag som ska säljas. Men regeringen vill inte berätta.
              Regeringen vill vara hemlighetsfull om vad det är för ytterligare
              statliga företag som ska säljas. Vi som är riksdagsledamöter,
              svenska folket, får inte veta hur regeringen tänker. Maud Olofsson
              svarar lika intetsägande som förra gången att det pågår ett beredningsarbete.
            </seg>
            <seg n="0ee6984f">
              Maud Olofsson är känd för att inte verkställa särskilt mycket
              av det hon gör. Vi hörde i den senaste debatten att det inte hjälper
              att riksdagen anslår pengar till verksamhet, för det händer ändå
              ingenting. Ibland verkar det som att Maud Olofsson är chef för
              något slags brandkår som kommer fram till branden, och så säger
              hon när hon ser branden: Vi ska först se över regelverket för
              hur vi ska begjuta branden innan vi skickar ut något vatten över
              den.
            </seg>
            <seg n="78d61fec">
              Sedan händer ingenting på ett bra tag.
            </seg>
            <seg n="51d389fd">
              Maud Olofsson har också lyckats med konststycket att göra om
              sitt parti, Centerpartiet, ganska mycket i nyliberal riktning.
              Men på en punkt är hon faktiskt kvar i det gamla Centerpartiet,
              det gamla Thorbjörn Fälldin-partiet. Det är långbänkens parti.
              Hon drar allt i långbänk. Det händer ingenting när Maud Olofsson
              är i farten, det vill säga att det inte är någon fart.
            </seg>
            <seg n="49af8938">
              Jag har begärt besked i år, förra året och året dessförinnan
              om vilka ytterligare statliga företag som ska försäljas, och Maud
              Olofsson säger: Jag tänker och jag tänker.
            </seg>
            <seg n="a5636d2a">
              Men det kommer inget ut av tänket, i alla fall ingenting som
              vi i riksdagen får kännedom om. Det är väl ganska fegt, Maud Olofsson,
              av en regering att inte våga stå för sin politik! Om nu regeringen
              vill sälja statliga företag, berätta då om det är Vattenfall ni
              vill sälja ut eller om det är LKAB eller SJ! Berätta vilka företag
              ni vill sälja ut!
            </seg>
            <seg n="9e89b409">
              Ni har lyckats sälja några statliga företag, och ni skulle gärna
              vilja sälja exempelvis det mycket framgångsrika bankföretaget
              som har bidragit till att pressa räntorna för låntagarna. Den
              banken har ni haft på försäljningslistan, men det har inte hänt
              någonting, och det är vi glada för. Framför allt de som har lån
              är glada för att det finns en statlig bank som nu bidrar till
              att pressa tillbaka låneräntorna. Vi är alltså mycket glada från
              oppositionens sida över att ni har misslyckats med att sälja ut
              den statliga bank som finns på bostadsområdet, nämligen SBAB.
            </seg>
            <seg n="b861da53">
              Vi är inte lika belåtna med Maud Olofssons agerande när hon försöker
              gömma sina planer. Hon vill inte berätta för Sveriges riksdag
              vilka ytterligare statliga företag det handlar om. Nu bläddrar
              Maud Olofsson i papperen, och jag är säker på att hon inte hittar
              något papper där hon finner svar på mina frågor. Det hade varit
              roligt, Maud Olofsson, om vi hade fått någon indikation om vilka
              företag det är som härnäst står på den borgerliga regeringens
              utförsäljningslista.
            </seg>
            <seg n="3f7b9f0a">
              Som sagt har konjunkturen hittills satt lite stopp för de borgerligas
              planer. Jag hoppas inte på en fortsatt dålig konjunktur, men om
              den dåliga konjunkturen kan föra med sig det att det blir fortsatt
              stopp ett år till så att vi sedan kan byta regering till en som
              sköter och utvecklar de statliga företagen och inte avvecklar
              dem vore det bra.
            </seg>
            <seg n="fa1953dd">
              Men Maud Olofsson, leta i papperen och se om du hittar något
              svar på mina frågor!
            </seg>
          </u>
          <note type="speaker" n="ebcf7e3a">
            Anf. 10 PETER JEPPSSON (s):
          </note>
          <u who="peter_jeppsson_ad061c" xml:id="i-958a6e0cd74846aa-0" n="c5e3ef3f">
            <seg n="67288ae6">
              Herr talman! Den 11 juni 2007 påpekade jag med flera för statsrådet
              Mats Odell att regeringen inte hade genomfört någon analys eller
              konsekvensbeskrivning av vad utförsäljningarna av statliga bolag
              skulle få för följder. Detta skedde i samband med den då påbörjade
              utförsäljningen av Telia Sonera.
            </seg>
            <seg n="298d95d3">
              Nu år 2009, alltså två år senare, visar det sig att regeringen
              ännu inte har gjort någon konsekvensanalys av vad det innebär
              att sälja ut våra gemensamt ägda statliga bolag detta trots löften
              om att så skulle ske.
            </seg>
            <seg n="2d936b85">
              Hur ska svenska folket kunna lita på att de upprepade löften
              som den borgerliga regeringen ger infrias då man gång på gång
              bryter sina löften? Förtroendet för demokratin och dess möjligheter
              försvagas.
            </seg>
            <seg n="9640b534">
              Herr talman! Som politiker måste man kunna hålla sina löften.
              Annars bör man inte avge några löften alls. När det gäller en
              sådan här viktig fråga som berör hela Svenska folket måste regeringen
              inse att det är av största vikt att det går rätt och riktigt till.
            </seg>
            <seg n="72704c5d">
              Min fråga till ministern är därför: Varför upprepar regeringen
              löftet att genomföra en konsekvensanalys gång efter gång för att
              sedan bryta det?
            </seg>
          </u>
          <note type="speaker" n="14cad369">
            Anf. 11 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-5" n="ce078f26">
            <seg n="3fde7724">
              Herr talman! Det är av största vikt att det går rätt och riktigt
              till. Jag är den första att skriva under på det. Det är precis
              därför vi gör den här genomgången.
            </seg>
            <seg n="ffefeaba">
              Dock blir jag lite överraskad när både Peter Jeppsson och Bosse
              Ringholm tar Nordea och Telia som exempel på att det saknas analyser.
              Jag vill bara påminna om att det var er egen regering som fattade
              de besluten och lade fram dem för riksdagen. Det var ju inte vi
              som behandlade vare sig Nordea, Telia Sonera eller OMX, utan det
              fanns ju redan ett riksdagsbeslut. Det var ju ni själva som gjorde
              det. Bosse Ringholm måste ju ha varit med om att ta fram det beslutet.
              I så fall är det otroligt hård kritik mot er själva att ni lyfte
              in det här till riksdagen och presenterade det här för riksdagen
              utan att göra konsekvensanalyser.
            </seg>
            <seg n="2e0194c9">
              Alliansen hade gjort det. Vi var helt på det klara med varför
              vi ville sälja dessa bolag och vilka konsekvenser det skulle få.
              Men här säger ni att ni inte hade någon sådan konsekvensanalys.
              Vad säger det om er förmåga att regera?
            </seg>
            <seg n="748fa0b7">
              Jag vet inte hur aktiva Peter Jeppsson och Bosse Ringholm är
              här i riksdagen, men jag vill påminna om att en rad förslag som
              gäller de statliga bolagen har lagts på riksdagens bord. Jag har
              sagt hela tiden: Steg för steg kommer jag att redovisa det resultat
              som vi får utifrån den genomgång som vi har gjort i Regeringskansliet
              och som vi håller på med.
            </seg>
            <seg n="c36fbed7">
              Översyn när det gäller Vasallen och Kasernen är en av de delar
              som handlar om hur vi ska sköta detta på ett bättre sätt. Vi har
              tillsatt en utredare som ska göra en fördjupad översyn av statens
              fastighetsförvaltning. Vi har fått en sammanslagning mellan den
              danska posten och svenska Posten. Vi har förtydligat ägardirektiven
              till Vattenfall. Vi har omreglerat apoteksmarknaden. Vi har gjort
              en översyn av Bilprovningens verksamhet och den framtida verksamheten
              för Bilprovningen. Vi har gjort en omstrukturering när det gäller
              Ireco Holding, som nu heter RISE Research Institutes of Sweden.
              Vi har också gjort en rad bolagiseringar som handlar om infrastrukturområdet.
              Vägverket Produktion heter nu Svevia AB, och vi har Vägverket
              Konsult och Banverket Projektering som heter Vectura Consulting
              AB.
            </seg>
            <seg n="5c33ddcf">
              Det är ju en rad saker som har hänt. Jag är lite överraskad över
              att ni inte har varit mer uppmärksamma på detta. Möjligen är det
              så att ni inte är så aktiva i de här frågorna, eller också finns
              det någon annan förklaring. Om det här tyder på att ni tycker
              att vi gör bra genomgångar som vi gör och att det är bra förslag
              som vi lägger tycker jag att det känns skönt för regeringen att
              veta det.
            </seg>
            <seg n="542d83a9">
              Vi kommer att fortsätta vara aktiva ägare till de här bolagen
              så länge vi äger dem, men vi har också en ambition att minska
              det statliga ägandet. Låt mig påminna om vad jag sade i en tidigare
              interpellationsdebatt. Jag tycker att det är viktigt att staten
              inte äger en massa bolag som verkar på en kommersiell marknad
              och där man inte ser något tydligt samhällsuppdrag. Vi ska inte
              konkurrera med privata bolag bara för att göra det utan vi ska
              äga statliga bolag och veta varför vi äger dem. Det är därför
              det är så viktigt att göra den här genomgången, därför att då
              kan vi vara tydliga i våra ägardirektiv. Då kan vi sälja det som
              vi inte tycker att staten ska äga. Då kan vi göra effektiviseringar.
              Men om vi inte gör en sådan genomgång vet man ju inte vad det
              är för portfölj man äger och hur man ska äga. Det är väldigt viktigt
              att ägarna, i det här fallet staten, tar en aktiv ägarroll. Det
              är precis det vi gör.
            </seg>
          </u>
          <note type="speaker" n="def0c209">
            Anf. 12 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-1" n="bb66c6b6">
            <seg n="43ba696c">
              Herr talman! När ett statsråd inte har något svar på den fråga
              eller interpellation som har framställts brukar statsrådet tala
              om någonting annat. Man kan säga att Maud Olofsson är ganska duktig
              på det området, visserligen i skarp konkurrens med en del av sina
              statsrådskolleger. Hon brukar fly till att tala om någonting helt
              annat.
            </seg>
            <seg n="56a010dd">
              Min enkla fråga den här gången, förra gången och förrförra gången
              Peter Jeppsson har upprepat frågan igen är: När tänker statsrådet
              redovisa sitt löfte om en utvärdering, analys och genomgång av
              de statliga företag som kan bli aktuella för försäljning? Statsrådet
              har inget svar på frågan.
            </seg>
            <seg n="a8d088a4">
              Då väljer Maud Olofsson att tala om vad hon har gjort när det
              gäller alla övriga statliga företag. Det är inte det vi har frågat
              om. Maud Olofsson, vi har frågat: Vad tänker Maud Olofsson göra
              för att fullfölja sitt löfte till riksdagen att redovisa en lista
              över de ytterligare statliga företag som ska säljas ut? Det är
              det löftet som Maud Olofsson inte lyckas infria.
            </seg>
            <seg n="dfb55e5a">
              Sedan kan Maud Olofsson tala om alla andra saker. Hon är om inte
              världsmästare så i alla fall bland de bättre i regeringen när
              det gäller att tala om andra saker än det som frågan egentligen
              gäller.
            </seg>
            <seg n="1c1d4c82">
              Vi är oroliga för den här regeringens utförsäljning av statliga
              bolag. Vi är oroliga inte minst därför att regeringen döljer sina
              planer och inte vill berätta. Vi är oroliga om regeringen tänker
              sälja ut Vattenfall, om regeringen tänker sälja ut LKAB och om
              regeringen tänker sälja ut Statens järnvägar, SJ.
            </seg>
            <seg n="47adc06e">
              Att de vill sälja ut SBAB, statens mycket framgångsrika bank
              för bolån, har de ju sagt ifrån, men de har inte genomfört planerna.
              Vi är också tacksamma för att de inte har genomfört planerna.
              Men det är värre, nämligen att regeringen säger en sak men inte
              lyckas genomföra det man säger.
            </seg>
            <seg n="93984711">
              Man har lovat riksdagen att redovisa bevekelsegrunderna, analysen
              och underlaget för eventuella försäljningar. Skulle jag tolka
              Maud Olofsson mycket positivt denna fredagsmorgon skulle jag säga
              att hennes uteblivna svar ändå är ett tecken på att hon inte tänker
              sälja några fler statliga företag. Det vore väldigt glädjande
              om det vore så. Det vore bra om Maud Olofsson kunde bekräfta att
              det är så att hon inte tänker sälja några fler statliga företag
              och att det är därför hon lämnar det här intetsägande svaret.
              Det vore mest upplyftande. Men det kanske är att begära för mycket.
            </seg>
            <seg n="ec205155">
              Vi vet ju att Maud Olofsson har svårt med löften. Det ena löftet
              efter det andra överges. Framför allt lyckas hon oftast aldrig
              genomföra det hon lovar ut. Det hon har lovat i riksdagen här
              i tre års tid, att lämna en analys, har hon inte lyckats genomföra.
            </seg>
            <seg n="c4a73e2a">
              Jag vet egentligen bara ett område där Maud Olofsson är framgångsrik
              i sin politik kanske inte med löften, men framgångsrik i varje
              fall och det är på långbänken. Det kan man säga: Om Maud Olofsson
              skulle lova att dra frågor i långbänk ytterligare den här mandatperioden
              är jag säker på att hon kommer att vara väldigt framgångsrik.
              Hon har på tre år inte lyckats få fram den plan som hon har pratat
              om. Nu har hon ett år på sig. Det kanske är lika bra att hon inte
              tar fram någon plan då, så behöver det inte bli någon mer utförsäljning
              av statliga företag.
            </seg>
            <seg n="a869ce7b">
              Man kan alltså tolka det positivt till sist och säga att om Maud
              Olofsson misslyckas även på den här punkten, det vill säga att
              genomföra det löfte hon har lämnat i riksdagen om att man ska
              ha en analys och en plan för fortsatta utförsäljningar av statliga
              företag, då är det ett misslyckande för Maud Olofsson och regeringen
              som vi ser fram emot, nämligen att det inte blir några mer utförsäljningar
              av statliga företag. Det vore intressant att få det bekräftat
              av statsrådet.
            </seg>
          </u>
          <note type="speaker" n="a53c2b9a">
            Anf. 13 PETER JEPPSSON (s):
          </note>
          <u who="peter_jeppsson_ad061c" xml:id="i-958a6e0cd74846aa-1" n="c5e3ef3f">
            <seg n="a4766a73">
              Herr talman! Jag får tacka ministern för svaret även, om jag
              inte är nöjd med det svar som ministern gav. Regeringen har lovat
              en analys, men var är analysen? I det svar som gavs här på Bosse
              Ringholms interpellation står det att arbetet pågår, men det har
              det gjort länge. Var är analysen? Det hade varit väldigt enkelt
              att presentera den här i dag i kammaren.
            </seg>
            <seg n="c898875b">
              Jag känner att det är väldigt viktigt att svenska folket får
              veta vad som kommer att ske vid en utförsäljning av våra gemensamt
              ägda företag. Hur kan man säkerställa att viktig information inte
              går förlorad vid en utförsäljning?
            </seg>
            <seg n="eca9cb92">
              Regeringen måste agera på ett ansvarsfullt sätt som ägare, särskilt
              nu när vi befinner oss mitt i en jobbkris där stora delar av svenska
              folket oroar sig för sin försörjning så gott som varje dag. Det
              är inte rimligt att regeringen bidrar till att öka denna oro.
            </seg>
            <seg n="f07ec9d7">
              Det är oroande att regeringen fattar sina utförsäljningsbeslut
              i blindo, vilket jag faktiskt tycker att man gör. Trots att mycket
              stora gemensamma tillgångar nu står på spel och trots upprepade
              påstötningar från oss socialdemokrater har regeringen fortfarande
              inte redogjort för utförsäljningen.
            </seg>
            <seg n="27bd4685">
              Vad gäller att vara aktiv kan jag meddela att jag själv har varit
              aktiv i frågan. Jag har debatterat detta tre gånger tidigare.
              Det här blir fjärde gången gillt. Det är samma svar, men inget
              resultat. Den 10 maj 2007, den 11 juni 2007, den 20 juni 2007
              och i dag har jag fått ett löfte om en analys men inget svar.
              Det är ett märkligt agerande från regeringen, tycker jag.
            </seg>
            <seg n="39560b14">
              Jag vill avslutningsvis skicka med ett enkelt budskap till regeringen:
              Svikna löften kan inte vara god politik, framför allt inte om
              de upprepas gång efter annan.
            </seg>
            <seg n="ee799de4">
              I dag har vi utförsäljningarna av våra statliga bolag. I går
              hade vi det uteblivna utlovade stödet till fordonsindustrin. Många
              ute i stugorna undrar just nu vilket löfte regeringen ska svika
              i morgon.
            </seg>
          </u>
          <note type="speaker" n="bee7c927">
            Anf. 14 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-6" n="ce078f26">
            <seg n="45a8385e">
              Herr talman! Bosse Ringholm säger att statsråden talar om någonting
              annat när de inte vill svara på frågor. Han är väl i så fall vis
              av egen erfarenhet.
            </seg>
            <seg n="f847487b">
              Jag har försökt svara på det korrekta sättet, nämligen att vi
              går igenom de statliga bolagen och redovisar, steg för steg, för
              riksdagen de resultat vi kommer fram till. Det är så vi måste
              göra. Om Bosse Ringholm och Peter Jeppsson inte har uppfattat
              detta kan jag bara beklaga det, men det kan inte åvila mig att
              redovisa för dem hur dessa förslag läggs fram i riksdagen. Det
              är ju deras sak att följa det.
            </seg>
            <seg n="6e5d71cf">
              Jag nämnde några saker som faktiskt har lagts på riksdagens bord.
              Vi är naturligtvis skyldiga att lägga dem på riksdagens bord och
              argumentera för det vi gör. Det handlar om sammanslagningen mellan
              Posten i Sverige och den i Danmark liksom försäljningen av Vin
              &amp; Sprit, som ju gav oss en god intäkt och var en mycket bra försäljning.
              På så sätt tar vi äntligen bort spritproduktionen ur statens portfölj.
              Jag nämnde våra förändringar när det gäller Vasallen och Kasernen.
              Jag nämnde förändringen av apoteksmonopolet. Nu är det bara Nordkorea
              och Kuba som har kvar apoteksmonopolet. Vi har alltså redan redovisat
              en rad olika delar för riksdagen.
            </seg>
            <seg n="f5476619">
              Om jag ska tolka dagens debatt så att det finns en uppslutning
              bakom dessa åtgärder och insatser är jag den första att glädjas
              åt det. Jag har aldrig lovat att redovisa en total lista över
              vad vi ska göra med de statliga bolagen. Jag kommer att steg för
              steg redovisa resultaten när jag kommer fram till dem. Det är
              just så ett ansvarsfullt statsråd agerar.
            </seg>
            <seg n="45027867">
              Vi döljer inga planer. Varför skulle vi göra det? Vi har sagt
              att vi kommer att sälja de bolag som vi inte tycker att det är
              rimligt att staten äger, men vi kommer att göra det i en tid när
              vi kan få bra betalt. Vi är duktiga affärsmän i regeringen, och
              det är klart att vi är ansvarsfulla.
            </seg>
            <seg n="a93a333c">
              Det är intressant att Peter Jeppsson säger att vi fattar försäljningsbeslut
              i blindo. Men det var ju de tre bolag som ni själva hade på försäljningslistan,
              och det måste verkligen ha skett i blindo eftersom ni inte hade
              gjort någon analys. Varför kom ni fram till det beslutet?
            </seg>
            <seg n="daadf0ff">
              Det är viktigt att som ägare vara noggrann i sin genomgång, för
              det kan leda till lite olika saker. Det är nog bra om jag förtydligar
              det. För det första kan det leda till att vi kan sälja bolag som
              vi inte tycker att vi ska äga. För det andra kan det leda till
              tydligare ägardirektiv. För det tredje kan det leda till omstruktureringar.
              Det kan alltså leda till en mängd olika åtgärder från regeringens
              sida. Det är så en aktiv ägare och förvaltare av de statliga bolagen
              agerar.
            </seg>
          </u>
          <note type="speaker" n="32f359e1">
            Anf. 15 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-2" n="bb66c6b6">
            <seg n="3e366d2b">
              Herr talman! När kommer regeringen att presentera sin analys
              av ytterligare statliga företag som ska säljas ut? Det är en ganska
              enkel fråga som Maud Olofsson fått tre år i rad. Hon kan inte
              svara, eller snarare, hon vill inte svara. Hon säger att det pågår
              en analys i departementet långbänkens Näringsdepartement. Där
              analyserar och analyserar man, men vi får inget veta. Hur ska
              svenska folket kunna bilda sig en uppfattning om regeringens intentioner
              när regeringen inte vill berätta för svenska folket?
            </seg>
            <seg n="d0092e45">
              Ska LKAB säljas ut? Ja, sannolikt, eftersom Maud Olofsson inte
              på något vis har dementerat det. Ska Vattenfall säljas ut? Ja,
              det finns en risk. Regeringen har inte dementerat det. Ska SJ
              säljas ut? Regeringen har ingenting sagt. SBAB, statens bank,
              ska absolut säljas ut så fort regeringen får tillfälle, men vi
              får ingenting veta om den närmare bevekelsegrunden.
            </seg>
            <seg n="f673cecf">
              Det är en omöjlig politisk diskussion om man inte vill visa sina
              kort i debatten, om man säger som Maud Olofsson, att man vill
              fortsätta att sälja ut statliga företag. Hon kan dock inte svara
              på frågan vilka och varför. Inte heller har motiven analyserats.
              När man får frågan från oss riksdagsledamöter om det arbete som
              pågår med att sälja ut de statliga företagen och frågor om underlaget
              säger man: Nej, vi håller på i hemlighet och kan ingenting berätta.
            </seg>
            <seg n="0d741892">
              Maud Olofsson är inte bara hemlighetsfull, hon drar frågorna
              i långbänk. Det bästa som kan ske är att Maud Olofsson fortsätter
              att dra dem i långbänk ett år till, fram till valet 2010. Då kanske
              vi kan se till att vi får en ny näringsminister och en ny regering
              med en annan inriktning, en som värnar om de statliga företagen
              och inte planerar att sälja ut dem utan att berätta varför.
            </seg>
          </u>
          <note type="speaker" n="3d280f20">
            Anf. 16 Näringsminister MAUD OLOFSSON (c):
          </note>
          <u who="maud_olofsson_minister_2006" xml:id="i-2f50329b747a7023-7" n="ce078f26">
            <seg n="de277067">
              Herr talman! Den här debatten visar att vi har olika syn på statligt
              ägande. Vi tycker inte att det finns ett egenvärde i att staten
              äger bolag, i synnerhet om de verkar på en kommersiell marknad.
              Bolaget Vin &amp; Sprit visar den tydligaste skillnaden. Bosse Ringholm
              och hans kamrater tycker att staten ska producera och sälja sprit
              med så stor vinst som möjligt. Vi tyckte inte att det var en rimlig
              hållning, och därför sålde vi Vin &amp; Sprit. Det handlar inte om
              någon utförsäljning. Det handlar inte om någon rea. Det handlar
              om att vi är duktiga affärsmän som får rejält betalt när vi säljer
              de bolag som vi säljer. Det var också fallet med Vin &amp; Sprit där
              vi fick en bra och ansvarsfull ägare. Det känns skönt att slippa
              ryktet att staten är spritproducent.
            </seg>
            <seg n="45a0b9ee">
              Vi tycker att det är viktigt att vi är aktiva som ägare. Det
              innebär dels att vi är beredda att sälja en del bolag, vilket
              vi också redovisat, dels att en del av bolagen behöver tydligare
              ägardirektiv. Vi vill vara ansvarsfulla ägare. Vi har nu gett
              uppdrag till de statliga bolagen att lämna hållbarhetsredovisningar
              eftersom vi vill att de ska vara föredömen för oss. Vi har alldeles
              nyligen presenterat vilka regler vi ska ha för bonusar i de statliga
              bolagen. Vi har tydliga krav på värdeskapande för att även medborgarna
              ska veta att bolagen är väl skötta.
            </seg>
            <seg n="54da7345">
              Det är klart att vi ser mycket seriöst på vår ägarroll. Därför
              redovisar vi steg för steg vad genomgången leder till. Sedan får
              riksdagen ta ställning till om man vill göra det som regeringen
              föreslår eller inte. Hittills har riksdagen velat göra det som
              regeringen har föreslagit. Därför har vi fått en rad förändringar
              just när det gäller det statliga ägandet.
            </seg>
            <seg n="c8ba530d">
              Socialister vill ha statliga bolag. Vi i alliansregeringen tycker
              att vi ska minimera det statliga ägandet och bara ha statligt
              ägande när det finns ett tydligt samhällsuppdrag och kommersiella
              krafter inte utför uppgifterna. Det är skillnaden.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="055d20dc">
            3 § Svar på interpellationerna 2008/09:407 och 408 om medveten
            och kontinuerlig politik för ökad jämställdhet
          </note>
          <note type="speaker" n="789f50ba">
            Anf. 17 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-0" n="79d1d8d5">
            <seg n="469879c2">
              Herr talman! Monica Green har frågat vad finansministern tänker
              göra för att Sverige inte ska tappa sin position i jämställdhetsarbetet.
              Hon har också frågat Nyamko Sabuni vad jämställdhetsministern
              avser att göra för att öka jämställdheten och se till att kvinnorna
              får behålla sina jobb. Frågorna är i princip identiska och besvaras
              därför samtidigt.
            </seg>
            <seg n="4d5a00a7">
              Det övergripande målet för regeringens politik är att uppnå varaktigt
              hög sysselsättning och tillväxt genom att få fler människor i
              arbete och minska utanförskapet. Detta är nödvändigt för att trygga
              välfärden och skapa goda förutsättningar för att möta Sveriges
              långsiktiga utmaningar. För att uppnå dessa mål är jämställdhetspolitiken
              viktig. Jämställdhet har ett värde i sig men bidrar också till
              ekonomisk tillväxt genom att människors kompetens och skaparkraft
              tillvaratas och främjas.
            </seg>
            <seg n="832b78bc">
              Regeringen satsar därför på att utveckla en mer kraftfull och
              aktiv jämställdhetspolitik. Resurser för att utveckla jämställdhetsarbetet
              har mer än tiodubblats under innevarande mandatperiod jämfört
              med den föregående. Regeringen avser att senare i år lägga fram
              en skrivelse till riksdagen där regeringens strategi för jämställdhet
              på arbetsmarknaden och i näringslivet presenteras.
            </seg>
            <seg n="31db7876">
              Regeringen har bedrivit en mycket aktiv politik för att motverka
              krisen. Åtgärder som är både strukturellt och konjunkturellt motiverade
              har vidtagits för att överbrygga den allvarliga situationen på
              arbetsmarknaden. Redan budgetpropositionen 2009 innebar kraftfulla
              finanspolitiska stimulanser. Under hösten vidtogs en rad åtgärder
              för att få finansmarknaderna att fungera bättre. I början av året
              presenterades en proposition med både direkt jobbskapande åtgärder
              och åtgärder för omställning på arbetsmarknaden. I vårpropositionen
              föreslås ökade statsbidrag till kommunerna för att undvika uppsägningar
              och värna viktiga välfärdsfunktioner, som skola, vård och omsorg.
            </seg>
          </u>
          <note type="speaker" n="5fce4d87">
            Anf. 18 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-0" n="f87f9a08">
            <seg n="d03e4d2c">
              Herr talman! Först får jag be att för tacka för att finansministern
              ville komma hit bara två och en halv månad efter att jag ställde
              mina interpellationer och inte tre månader som var första budet.
              Vi har en regel att de ska besvaras inom två veckor, men två månader
              får man väl vara nöjd med av den här regeringen. Regeringen har
              ju så mycket att göra, har jag förstått.
            </seg>
            <seg n="189b41fa">
              Regeringen har så mycket att göra att jämställdhetsministern
              inte ens hinner komma hit. Det hade varit intressant att diskutera
              jämställdhetsfrågor med jämställdhetsministern och höra hennes
              inställning till att Sveriges position faller från att ha varit
              i topp inom många områden till att nu dala i många av beräkningarna.
            </seg>
            <seg n="d985adc6">
              Det hade varit intressant att höra om jämställdhetsministern
              hade någon idé om hur Sverige ska jobba vidare med frågorna. Jag
              har inte fått något skäl till varför hon har lämnat över dem till
              Anders Borg, men jag debatterar gärna också med Anders Borg. Det
              är inte det jag hänger upp mig på.
            </seg>
            <seg n="825b8eb4">
              Jag hänger upp mig en aning på att jämställdhetsministern inte
              vill debattera jämställdhetsfrågor. Det i sig är oroväckande.
              Sedan vet jag att finansministern gillar de här frågorna, och
              det är vackert så. Men det hjälper å andra sidan inte nu när alla
              de tysta varslen redan har slagit igenom och vi nu ser nästa varselvåg.
            </seg>
            <seg n="d377c6e7">
              Den stora jobbkrisen kom i höstas när tillverkningsindustrin
              fick lägga alla varsel för dem som snart kommer att gå ut i arbetslöshet.
              Snart kommer nästa varselvåg i kommuner och landsting. Då hjälper
              det inte att försöka låta som att man jobbar för jämställdheten
              om kvinnor och barn blir drabbade ute i kommunerna.
            </seg>
            <seg n="c6c6cf68">
              Kommun efter kommun får säga upp människor, kvaliteten får sänkas,
              förskoleklasserna bli större och personalen inom äldrevården får
              ta hand som fler äldre. Det blir stora belastnings- och förslitningsskador
              på personalen samtidigt som kvaliteten försämras. Det är inte
              bra för jämställdheten, och förresten inte bra för någonting,
              att kommunerna nu blir så drabbade av den jobbkris som regeringen
              inte vill mildra.
            </seg>
            <seg n="bab25a0f">
              Om man hade velat mildra jobbkrisen hade man väl gjort någonting
              åt det. Om man hade haft jobben först som sin paroll, eftersom
              som ni gick till val på det, hade man gjort allt som stod i sin
              makt för att mildra jobbkrisen. Men Anders Borg påstår att han
              inte har råd. Jag menar att det är precis tvärtom. Vi har inte
              råd att inte göra någonting åt jobbkrisen.
            </seg>
            <seg n="8c6f0d2f">
              Detta drabbar nu kvinnor och barn, som jag sade, med sämre arbetsmiljö
              och ohälsa. Vi vet sedan 90-talskrisen, och Anders Borg var med
              då också, att det tog väldigt lång tid att få ordning och reda
              på ekonomin. Det var också kvinnorna som fick vara med och betala
              den krisen i form av längre sjukskrivningar och förslitningsskador.
              Det var många som blev hårt drabbade efter att under väldigt lång
              tid ha fått jobba hårt och helt enkelt stressa ihjäl sig på sina
              arbeten.
            </seg>
            <seg n="c2f36b12">
              Dessutom drabbar de försämrade reglerna i a-kassan kvinnorna.
              Beräkningsgrunderna drabbar kvinnorna mer därför att det är kvinnor
              som i större utsträckning jobbar deltid, på visstid och på vikariat.
              Männen jobbar oftast heltid eller blir arbetslösa. Kvinnorna får
              hanka sig fram på de bedrövliga arbetstider som ibland rekommenderas
              dem. Det drabbar kvinnorna särskilt hårt. Det finns en rad områden
              där jämställdhet går rakt bakåt, och jag är allvarligt oroad.
            </seg>
          </u>
          <note type="speaker" n="e4d4d065">
            Anf. 19 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-1" n="79d1d8d5">
            <seg n="9fb49cd9">
              Herr talman! Jämställdheten är en av våra viktigaste frågor.
              Vi har tydliga könsmaktsstrukturer i samhället. Vi har kulturella
              normer som gör att kvinnor inte har samma möjligheter att ha tillgång
              till välfärd, arbetsliv och olika resurser i samhället som män
              har.
            </seg>
            <seg n="40ed1723">
              Vi har en inkomstfördelning som är sådan att kvinnors inkomster
              ligger substantiellt lägre än männens. Vi har löneskillnader.
              När man tittar på ägandet av företagskapitalet i Sverige är det
              en enorm skillnad mellan män och kvinnor. Vi har också väldigt
              tydliga jämställdhetsskillnader i tillgången till olika välfärdstjänster.
              Det är väl bekant i den debatt vi har om inte minst sjukvårdens
              inriktning på olika områden.
            </seg>
            <seg n="06310c88">
              Det är alldeles uppenbart att Sverige har ett stort jämställdhetsproblem
              som vi har anledning att arbeta med. Nu ska man dock sätta detta
              i relativa termer. Sverige är ett föregångsland i jämställdhetshänseende.
              Det gäller inte minst den tidiga utveckling vi hade på 70-talet
              med kvinnors inträde på arbetsmarknaden.
            </seg>
            <seg n="e01170f5">
              Däremot ska man vara medveten om att det inte har sett lika bra
              ut under senare år. Om man som ett exempel tar perioden 19942006
              är det tydligt att löneskillnaderna mellan män och kvinnor har
              ökat. Det är tydligt att kvinnors andel av männens löner har stått
              still och stampat. Det är naturligtvis bekymmersamt.
            </seg>
            <seg n="a71336b5">
              Vad som är än mer bekymmersamt är när vi tittar på förvärvsstatistiken
              och ser att den positiva utveckling vi hade från tidigt 70-tal
              och framåt bröts någonstans i mitten på 2000-talet när kvinnornas
              förvärvsarbete avtog. Det är djupt problematiskt.
            </seg>
            <seg n="654ba6be">
              I Sverige har vi en jämställdhetskostnad på i storleksordningen
              15 procent av bnp mot om kvinnor hade samma tillgång till arbetsmarknaden
              som män har och kunde arbeta lika mycket under olika faser i livet.
              Även om man bortser från de allra tidigaste barnaåren är det alldeles
              uppenbart att vi har en stor samhällsekonomisk kostnad för bristande
              jämställdhet.
            </seg>
            <seg n="49247e0f">
              Det är också alldeles uppenbart när man blickar framåt att om
              vi ska klara att betala för välfärden långsiktigt behöver fler
              arbeta och fler arbeta mer. En betydande del av detta är de jämställdhetshinder
              vi har på den svenska arbetsmarknaden.
            </seg>
            <seg n="fb7839c4">
              Regeringen har fört en väldigt aktiv politik som många har betraktat
              som ett föredöme med jämställdhetsåtgärderna. En del av detta
              är jobbavdraget. Det gör det mer lönsamt att arbeta, och skattelättnaderna
              är koncentrerade till dem som har en svagare ställning på arbetsmarknaden.
            </seg>
            <seg n="94cd73a1">
              Den genomsnittliga skatten för den som i dag går in och börjar
              arbeta halvtid är dramatiskt mycket lägre än vad skatten var för
              tio år sedan. Marginalskatterna för att gå från halvtid till heltid
              har reducerats väldigt kraftigt.
            </seg>
            <seg n="101cefe5">
              Vi har börjat åtgärda problemen inom sjukförsäkringen så att
              risken för ett långvarit utanförskap minskas. Vi har infört jämställdhetsbonusen.
              Det är ett system som är nyligen infört och som naturligtvis behöver
              utvärderas och följas. Men det är ett väldigt tydligt incitament
              för män och kvinnor att i stor utsträckning dela på föräldraledigheten.
            </seg>
            <seg n="101b7361">
              Vi har gjort omfattande insatser och mer är på väg för att underlätta
              för kvinnligt företagande. Det allra mest centrala är att underlätta
              för företagande i de sektorer där kvinnor är aktiva. Jag tänker
              på vård, omsorg och de delarna av ekonomin.
            </seg>
            <seg n="75398772">
              Till det ska läggas de satsningar vi gör för att förstärka det
              pedagogiska innehållet i förskolan. Den är av avgörande betydelse.
              Vi har en bra och fungerande förskola i Sverige. Men det är också
              centralt och viktigt att vi fortsätter att utveckla den verksamheten
              eftersom det underlättar för kvinnligt arbetskraftsdeltagande.
            </seg>
            <seg n="cfb7aa22">
              Vi har ett stort jämställdhetsproblem. Vi har haft ett avstannande
              i förbättringarna under framför allt senare delen av 90-talet.
              Nu har vi vidtagit en lång rad åtgärder. Sedan får vi återkomma
              på sikt och se vad det har för betydelse.
            </seg>
          </u>
          <note type="speaker" n="9f816e12">
            Anf. 20 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-1" n="f87f9a08">
            <seg n="45bc3bd0">
              Herr talman! Det är förvånande att Anders Borg kan stå har och
              påstå att han vurmar för jämställdheten. Han pratar på om att
              det är ett jätteproblem. Sedan radar han upp de problem som vi
              har i samhället och säger att det har blivit sämre. Ändå är regeringen
              så ovillig att göra någonting åt det.
            </seg>
            <seg n="4c17d080">
              Det är inte alls som Anders Borg påstår att skattelättnaderna
              skulle ha gynnat kvinnorna mer. Riksdagens utredningstjänst och
              olika institutioner har tittat på hur er budget slår mycket hårdare
              mot kvinnor än mot män. Det kan inte Anders Borg förneka.
            </seg>
            <seg n="5e1bae40">
              Sedan kan han försöka göra ett sken av att han är för jämställdhet
              och ser att det är problem. Om man ser att det är problem ska
              man varje morgon fundera på: Vad kan jag göra för att åtgärda
              problemet.
            </seg>
            <seg n="1ecd4c49">
              När Anders Borg påstår att han har förstärkt i förskolan rimmar
              det väldigt illa med den verklighet som kommunerna just nu upplever.
              Det gäller till exempel kommunerna i Västra Götaland. Alla de
              kommunerna aviserar nu hur det kommer att bli framöver. De står
              inför neddragningar eller alternativet att höja skatterna eftersom
              ni har sabbat a-kassan.
            </seg>
            <seg n="9182a8da">
              Ni har förskjutit människor från a-kassan. Ni har därigenom övervältrar
              kommunerna genom att allt fler nu söker socialbidrag.
            </seg>
            <seg n="46e53199">
              Ni har försämrat både a-kassan och deltidsmöjligheten. Anders
              Borg säger att man tjänar på att gå från deltid till heltid. Ja,
              om det fanns några heltidsjobb. Men det som drabbar kvinnorna
              nu är att de går från deltid till heltidsarbetslöshet. Det är
              inte så att de får heltidsjobb i stället. Nu ska de bli arbetslösa
              helt och hållet på grund av era försämrade regler.
            </seg>
            <seg n="f7c58cc7">
              Kommunal gjorde alldeles nyligen en enkätundersökning bland landets
              kommuner och landsting. Jag tar exemplet från vad de kom fram
              till i Västra Götaland. Där är 1 371 jobb just nu hotade. Det
              kommer att bli ännu värre längre fram, säger Kommunal, eftersom
              regeringen har valt att sänka skatterna i stället för att säkra
              kvaliteten i välfärden.
            </seg>
            <seg n="bb6e5f3c">
              Anders Borg påstår att han satsar på förskolan, och förskolorna
              ute i kommunerna ser att de måste ha större barngrupper och färre
              personal. Det rimmar illa med hur det ser ut ute i kommunerna,
              Anders Borg.
            </seg>
            <seg n="2377889e">
              Ni har undergrävt strävandena att utjämna levnadsvillkoren mellan
              män och kvinnor. Ni har infört vårdnadsbidrag, avdrag för hushållsnära
              tjänster, försämringar i a-kassan, och ni har visat en oförmåga
              att anlägga genusperspektiv på orsaken till följderna av finanskrisen
              och lågkonjunkturen.
            </seg>
            <seg n="5b9b3d85">
              Ni har cementerat den här oviljan på ett ovärdigt eller åtminstone
              oförståeligt sätt. Vi vill göra en lönekartläggning, och vi vill
              satsa på att höja kompetensen nu för de kvinnor som blir drabbade
              ute i vården. Vi vill skapa kvalitet i välfärden nu under lågkonjunkturen
              och se till att man säkrar att kommunerna inte säger upp sin personal.
              Ändå blir verkligheten en helt annan, eftersom det är ni som styr
              Sverige för närvarande.
            </seg>
            <seg n="c7e29ce0">
              Anders Borg kan stå och säga att han är för jämställdhet, men
              det han gör i praktiken går åt det rakt motsatta hållet.
            </seg>
          </u>
          <note type="speaker" n="ebc95db9">
            Anf. 21 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-2" n="79d1d8d5">
            <seg n="71a642f2">
              Herr talman! Jämställdheten i Sverige har förbättrats mycket
              kraftigt sedan 70-talet. En betydande del av det kom på grund
              av att vi genomförde sambeskattningsreformen under tidigt 70-tal.
              Den var av avgörande betydelse för att göra det mer lönsamt för
              kvinnor att delta på arbetsmarknaden. Utbyggnaden av barnomsorgen
              var en lika avgörande faktor för att underlätta för kvinnor att
              kunna vara på arbetsmarknaden. Jag tror också att utbyggnaden
              av äldreomsorgen bidrog och underlättade för människor, eftersom
              det tunga ansvaret att vårda föräldrar och svärföräldrar ofta
              landar på kvinnorna. Framför allt var det så tidigare.
            </seg>
            <seg n="0411acc1">
              Det är alldeles uppenbart att jämställdheten i Sverige har förbättrats
              sedan tidigt 70-tal. Jag har inga som helst svårigheter att se
              att Socialdemokraterna har haft en del i detta. Sambeskattningsreformen
              är ett uppenbart sådant exempel, för den delen naturligtvis också
              utbyggnaden av barnomsorgen.
            </seg>
            <seg n="9509c37d">
              Men jämställdhetsförbättringarna i Sverige har avstannat under
              1990-talet och 2000-talet. Det måste vi ta på allvar. Kvinnornas
              andel av männens löner har inte kontinuerligt ökat, utan det har
              stannat av. Inkomstskillnaderna mellan män och kvinnor har inte
              börjat krympa. Det är ett stort och relativt konstant gap. När
              det gäller ägandet av företag och företagandet är det en mycket
              stor andel av detta som ligger på männen.
            </seg>
            <seg n="d7f10923">
              Man kan naturligtvis diskutera vad det här beror på. Jag ska
              försöka förklara vad jag tror att det beror på och därmed vad
              vi har försökt att göra åt det.
            </seg>
            <seg n="7d87866d">
              En del av den svenska skattestrukturen har varit att vi har haft
              väldigt höga skatter på låga inkomster, för grupper som inte har
              haft en inkomstkarriär att räkna med och som har haft tunga arbetsuppgifter
              i relativt hierarkiska arbetsmiljöer. Där har vi haft samma beskattning
              som vi i princip har haft hela vägen upp mot den statliga inkomstskatten.
            </seg>
            <seg n="150a82f2">
              Det är inte rimligt. Det är därför vi har följt Tony Blair, Bill
              Clinton och andra i spåren och tagit ned skatterna så att den
              genomsnittliga skatten i dag för den som arbetar halvtid är väsentligt
              lägre än vad den tidigare var. Den genomsnittliga marginalskatten
              för vanliga inkomsttagare har sedan tidigt 1990-tal sjunkit från
              46 till 36 procent. En del av det ska naturligtvis Socialdemokraterna
              ha beröm för, eftersom det handlar om kompensationen av egenavgifter.
            </seg>
            <seg n="3607295d">
              Det här är viktigt. Det är centralt att det lönar sig också för
              kvinnor att vara på arbetsmarknaden. Det är väldigt tydligt i
              studie efter studie. Det är det som gjorde sambeskattningsreformen
              så central. Kvinnors deltagande på arbetsmarknaden är mer känsligt
              för skatter än vad mäns är. Därför är jobbavdraget så avgörande
              för att öka kvinnligt företagande.
            </seg>
            <seg n="247ce1a5">
              Här har vi också en lång serie av utvärderingar, allt från en
              forskare vid Göteborgs universitet till Finanspolitiska rådet,
              som visar att konstruktionen av jobbavdraget gör att det är bland
              kvinnor, inte minst invandrarkvinnor, som vi kommer att få se
              ett ökat arbetskraftsdeltagande på sikt. Samma sak gäller kvinnligt
              företagande.
            </seg>
            <seg n="70406a5c">
              Och vad är det vi gör för förskolan som Monica Green inte vill
              ta på allvar? Det är en kompetenshöjning. Vi har skapat ett särskilt
              ben i Lärarlyftet riktat mot personalen inom förskolan för att
              lyfta deras pedagogiska kompetens. Det tror jag är viktigt, och
              jag tror att det är bra.
            </seg>
            <seg n="bf5eeeaa">
              Jag tror även att reformen med hushållsnära tjänster är något
              som på sikt kommer att underlätta för jämställdhet.
            </seg>
            <seg n="e43ee822">
              Varför har då förbättringarna av jämställdheten stannat av? Jag
              tror att det delvis handlar om att vi under decennier, i högkonjunktur
              som lågkonjunktur, sett ett stigande utanförskap. Vi har under
              30 års tid gått från att uppnå full sysselsättning till att leva
              med mycket stora grupper utanför arbetsmarknaden. Det har inte
              minst drabbat kvinnorna. Därför är den mest centrala delen av
              jämställdhetspolitiken att återupprätta arbetslinjen.
            </seg>
          </u>
          <note type="speaker" n="4ef5bcd0">
            Anf. 22 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-2" n="f87f9a08">
            <seg n="0a2e9642">
              Herr talman! Anders Borg talar och berömmer Socialdemokraterna
              för vad vi gjorde på 70-talet, för att vi genomförde sambeskattningen.
              Han håller med om det. Det brukar vara så när det gäller det vi
              genomför. Först brukar de borgerliga partierna vara emot de flesta
              sakerna. Sedan accepterar man det och ser att det var ganska bra
              för samhället.
            </seg>
            <seg n="0de6db13">
              Nu är det Anders Borg som regerar. Nu är det han som har ansvar
              för att se till att det fungerar i samhället.
            </seg>
            <seg n="50dfca43">
              Han säger att jobbskatteavdraget är lösningen. Men titta vad
              som sker ute i samhället i dag! Folk blir arbetslösa. Det hjälper
              inte att göra de arbetslösa fattigare. De får inte jobb ändå,
              trots att Anders Borg påstår att blir de bara tillräckligt fattiga
              hittar de säkert något jobb, för de har nog varit lite lata förut.
              Vi sänker ersättningen. Då hittar de säkert jobb.
            </seg>
            <seg n="957399d5">
              Den principen har en obehaglig människosyn. Det är också en konstig
              syn när man ser i praktiken vad som händer nu i det borgerligt
              styrda Sverige. Det är inte så att jobben strömmar till. De strömmade
              till i början när ni tog över, för då var det god ekonomi. Vi
              lämnade över en god ekonomi, och det var högkonjunktur.
            </seg>
            <seg n="98e29762">
              Det hade inte ett dugg med er politik att göra. Anders Borg har
              också sagt att det tar två år innan er politik börjar bita. Nu
              biter er politik. Då står vi här med hushållsnära tjänster som
              Anders Borg påstår är en jämställdhetsreform. Jag menar att det
              är precis det rakt motsatta. Eller är det Anders Borg och hans
              grabbgäng som ska jobba inom hushållsnära tjänster? Vilka ska
              ha de jobben?
            </seg>
            <seg n="6da2770e">
              När det gäller jämställda löner, varför vill inte regeringen
              gå med på att göra en lönekartläggning? Varför är ni så tvärtemot
              att vi ska satsa på fler jämställdhetsreformer? Ni bara påstår
              att det är jobbskatteavdraget som ska lösa allting när vi ser
              hur det i praktiken är.
            </seg>
          </u>
          <note type="speaker" n="d6f50445">
            Anf. 23 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-3" n="79d1d8d5">
            <seg n="303ba4d0">
              Herr talman! Jag kan försäkra Monica Green att det finns många
              socialdemokratiska reformer jag är skeptisk till, men jag tycker
              att vi också kan ha en realistisk syn på vad som påverkar och
              utvecklar samhället. Jag tror därtill att Socialdemokraterna kommer
              att lägga stor kraft vid att vårda och utveckla jobbavdraget om
              de någonsin skulle hamna i en situation där de är i regeringsställning.
            </seg>
            <seg n="6e2bdedf">
              Jag uppfattar att Thomas Östros i var och varannan intervju berättar
              att det minsann inte är aktuellt med några skattehöjningar. Men
              Monica Green kanske har beskedet att man står fast vid skattehöjningarna
              för framför allt låg- och medelinkomsttagare.
            </seg>
            <seg n="61c1afe7">
              Här är det viktigt att komma ihåg vad för typ av samhälle vi
              försöker bygga. Vill vi ha ett samhälle där män och kvinnor, unga
              och gamla, invandrare och utrikes födda kan komma in och jobba
              på svensk arbetsmarknad? Eller vill vi bygga ett samhälle som
              inte uppnår full sysselsättning?
            </seg>
            <seg n="33939312">
              Socialdemokraterna har under lång tid arbetat med en samhällsstruktur
              som har skapat och bidragit till ett stort och omfattande utanförskap.
              Man har också gjort saker som har varit bra och viktiga, som sambeskattningsreform
              och utbyggnad av barnomsorg. Men vi har otvivelaktigt fått en
              mycket stor ökning långsiktigt av utanförskapet i Sverige, och
              det måste vi ha en beredskap att göra något åt.
            </seg>
            <seg n="6ca57086">
              Då måste det bli mer lönsamt att arbeta, framför allt för låg-
              och medelinkomsttagare. Då måste vi förbättra förutsättningarna
              för kvinnligt företagande inom vård och omsorg. Då måste vi underlätta
              för hushållsnära tjänster så att fler människor kan vara på arbetsmarknaden
              och vi motverkar en svart sektor.
            </seg>
            <seg n="8c7b7ed7">
              Vi ska naturligtvis också komplettera detta med resurser för
              omsorg, skola och sjukvård. Men Sverige kan inte kopplas loss
              från världen. Vi är i en av de värsta ekonomiska kriserna i modern
              tid, och då påverkas också kommunerna.
            </seg>
            <seg n="63019a64">
              Vår uppgift som regering är att göra så mycket och gå så långt
              vi kan för att motverka det utan att undergräva de offentliga
              finanserna, och det är precis den inriktningen vi har på politiken.
              Vi ska göra så mycket vi kan för att säkra resurser för vård,
              omsorg och skola inom en ram för att inte få de galopperande underskott
              som är förödande för samhällsekonomin.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="7eff28d7">
            4 § Svar på interpellation 2008/09:446 om beskrivning av den
            ekonomiska politiken
          </note>
          <note type="speaker" n="f886073a">
            Anf. 24 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-4" n="79d1d8d5">
            <seg n="5e7a7009">
              Herr talman! Bosse Ringholm har frågat mig vilka skäl jag har
              för att beskriva den svenska ekonomiska politiken som den mest
              expansiva av alla länders i hela världen. Han undrar också vilka
              åtgärder jag avser att vidta för att den ekonomiska politiken
              ska bli den mest expansiva.
            </seg>
            <seg n="2a386ddf">
              Det finns flera sätt att mäta hur expansiv ett lands politik
              är. Man kan till exempel se hur stora aktiva finanspolitiska åtgärder
              som vidtagits, man kan använda sig av förändringen i det strukturella
              sparandet och man kan lägga samman effekten av aktiva åtgärder
              och automatiska stabilisatorer.
            </seg>
            <seg n="9de243c2">
              OECD och EU har löpande publicerat sammanställningar på finanspolitikens
              expansivitet den senaste tiden. I några av dessa sammanställningar
              har Sverige varit i topp, och oavsett vilket mått som används
              är Sverige bland de länder som för den mest expansiva politiken.
            </seg>
            <seg n="e5d05409">
              Det är inget självändamål för regeringen att ha den absolut mest
              expansiva politiken. Det centrala är att föra en ansvarsfull finanspolitik
              med strukturellt riktiga reformer som kan mildra effekten av den
              djupa konjunkturnedgången.
            </seg>
            <seg n="4d158d8c">
              En utgångspunkt för regeringen är att värna ordning och reda
              i de offentliga finanserna. Det är viktigt att krisen inte leder
              till alltför stora och varaktiga underskott.
            </seg>
            <seg n="09bc4bcf">
              För det första måste överskottsmålet upprätthållas, både för
              att kunna möta nästa lågkonjunktur och för att de offentliga finanserna
              ska vara långsiktigt hållbara. För det andra går det inte heller
              att utesluta att vi i denna konjunkturnedgång behöver vidta ytterligare
              stabiliseringspolitiska åtgärder, och då måste vi ha utrymme kvar
              i de offentliga finanserna.
            </seg>
            <seg n="f5c0461a">
              De underskott och skuldnivåer som nu finns i många länder, inte
              minst EU-länderna, kommer att ställa stora krav på den ekonomiska
              politiken framöver. För EU-länderna gäller det att snarast återställa
              de offentliga finanserna så att arbetet med att säkra långsiktigt
              hållbara offentliga finanser åter kommer i fokus. Som ordförandeland
              kommer Sverige att vara pådrivande i denna fråga. Sverige ska
              vara ett föregångsland när det gäller att vårda de offentliga
              finanserna.
            </seg>
          </u>
          <note type="speaker" n="7c949684">
            Anf. 25 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-3" n="bb66c6b6">
            <seg n="3d245405">
              Herr talman! Jag har frågat Anders Borg varför han i olika sammanhang
              beskrivit Sveriges ekonomiska politik som världens mest expansiva
              just nu, trots att det uppenbarligen är felaktigt.
            </seg>
            <seg n="de625951">
              I sitt svar, som jag tackar för, retirerar Anders Borg lite grann
              och säger att den kanske i vart fall är bland de bättre och mer
              expansiva. Sedan backar han ett steg till och säger att regeringen
              inte ens har ambitionen att den ska vara den mest expansiva. Men
              Anders Borg, om regeringen inte ens har ambitionen att den ekonomiska
              politiken ska vara den mest expansiva, varför beskriver du då,
              i en intervju, Sveriges ekonomiska politik som den mest expansiva?
            </seg>
            <seg n="32a0d2fa">
              Det finns en enkel förklaring. Anders Borg är regeringens ekonomiska
              propagandaminister. En propagandaminister bryr sig inte alltid
              om sanningen. Anders Borg är kanske en av de mest misslyckade
              ministrarna i den borgerliga regeringen. Det säger inte lite.
              Han är i varje fall en utomordentligt misslyckad finansminister.
            </seg>
            <seg n="d6ece19c">
              Anders Borg övertog av den socialdemokratiska regeringen ett
              överskott på 70 miljarder kronor. Anders Borg och hans regering
              inte jag säger själva att de kommer att lämna efter sig ett underskott
              på ett par hundra miljarder kronor.
            </seg>
            <seg n="87718bf8">
              Anders Borg och hans regering övertog en arbetsmarknad med en
              arbetslöshet på 45 procent. Han och regeringen säger själva att
              de kommer att lämna efter sig en arbetslöshet på 1112 procent
              alltså mer än en fördubbling har de lyckats med under den här
              mandatperioden, trots att Moderaterna och Anders Borg i valrörelsen
              hela tiden sade att det är jobblinjen som gäller. Är det någon
              som har massakrerat jobblinjen är det väl Anders Borg. Är det
              någon som har tillintetgjort jobblinjen är det Anders Borg. Han
              har lyckats dubbla arbetslösheten under sin finansministertid.
              Tala om en misslyckad finansminister!
            </seg>
            <seg n="2159e6ef">
              Anders Borg brukar predika om hur viktigt det är att hålla ordning
              på de offentliga underskotten. Han säger i sitt svar också att
              han under Sveriges EU-ordförandeskap i höst kommer att undervisa
              de andra finansministrarna om hur viktigt det är att inte ha stora
              underskott. Är Anders Borg rätt läromästare att berätta för de
              andra ministrarna, som förvisso de flesta av dem också har jättestora
              underskott, hur man ska bära sig åt?
            </seg>
            <seg n="0c4d2138">
              Anders Borg har begått det mest elementära misstag man kan göra
              som finansminister i början av den här mandatperioden. Det har
              många av hans borgerliga kolleger gjort i Frankrike och andra
              länder också. Han har nämligen sänkt skatterna i en högkonjunktur
              och därmed bidragit till inflation och till att ytterligare pressa
              upp efterfrågan på ett sådant sätt att man fått obalans i ekonomin.
              Det är mot all ekonomisk vetenskap, forskning och teori. Anders
              Borg försökte till en början till och med säga att detta var i
              linje med vad de ekonomiska forskarna hävdar. Det slutade han
              säga när han blev tillrättalagd och tillrättavisad gång efter
              annan.
            </seg>
            <seg n="34d938b6">
              Han har gjort det klassiska felet: Han har bränt ännu mer pengar
              i högkonjunktur, bidragit till ännu mer överhettning i ekonomin
              och sedan fått ännu större underskott, nu när ekonomin är dålig.
              Nu har han inga pengar.
            </seg>
            <seg n="1529abc9">
              Jag var i en av de borgerligt styrda kommunerna i Sverige i onsdags
              kväll. Där tvingas den moderata kommunstyrelsens ordförande, Anders
              Borgs kollega, höja skatten med 1 krona nästa år inte för att
              han vill men för att Anders Borg tvingar honom att höja skatten
              i denna kommun eftersom regeringen inte anslår pengar, beroende
              på en misslyckad ekonomisk politik.
            </seg>
            <seg n="2ebe1b08">
              Ändå säger Anders Borg att detta är världens mest expansiva ekonomiska
              politik. Anders Borg har fel det är bara att erkänna.
            </seg>
          </u>
          <note type="speaker" n="0ab247c8">
            Anf. 26 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-5" n="79d1d8d5">
            <seg n="44e21912">
              Herr talman! Det är alldeles tydligt att Sverige är ett av de
              länder som har haft möjlighet att föra en mycket expansiv finanspolitik.
              Det här kan som sagt värderas på lite olika sätt. Det görs av
              EU-kommissionen, det görs av OECD, IMF och nu också av Finanspolitiska
              rådet.
            </seg>
            <seg n="18358e5b">
              Men om man bortser från alla sätt att räkna och i stället bara
              tittar på siffrorna har vi gått ifrån ett överskott på nära nog
              4 procent 2007 till ett underskott på nära nog 4 procent 2010.
              Det är en omsvängning på 8 procent av bnp. Av detta har regeringens
              åtgärder bidragit med i storleksordningen 1,4 procent. Den övriga
              delen är automatiska stabilisatorer, det vill säga trygghetssystem
              och skattesystem i Sverige verkar för att dämpa konjunktursvängningen.
            </seg>
            <seg n="35b345ac">
              Kravet från EU, alltså det vi enades om i den europeiska återhämtningsplanen,
              var att vi skulle vidta aktiva åtgärder på 1,25 procent av bnp.
              Sedan skulle ytterligare tillföras från EU-institutionerna. Sverige
              har klarat 1,4 procent.
            </seg>
            <seg n="f94dd5e7">
              Det betyder att vi är ett av de länder som vida har överskridit
              den gemensamma målsättningen. Både OECD:s bedömning som låg i
              utvärderingen inför G 20-mötet och nu också Finanspolitiska rådets
              bedömning visar att Sverige har de största automatiska stabilisatorerna
              av alla de länder som ingår i undersökningarna, det vill säga,
              svenska skatter och svenska trygghetssystem ger en bättre broms
              på nedgången än andra länders.
            </seg>
            <seg n="73614bcd">
              Det regeringen aktivt har gjort kan delas in i tre åtgärder.
              Det första är långsiktiga åtgärder som gör att vi får bättre förutsättningar
              för produktion i Sverige. Vi har satsat mer än de flesta andra
              länder på forskning och infrastruktur, och vi har gjort skattelättnader
              i termer av jobbavdrag, sänkta arbetsgivaravgifter och minskad
              bolagsskatt som förbättrar ekonomins produktionsförmåga.
            </seg>
            <seg n="48291f62">
              Det här är viktigt, för när efterfrågan kommer tillbaka är det
              viktigt att vi snabbt får många nya arbeten och inte fastnar,
              som vi gjorde under 2000-talets början, i sysselsättningslös tillväxt,
              det vill säga att vi trots att konjunkturen vänder upp får år
              med fortsatt stigande arbetslöshet som vi hade 20012005. Det är
              också viktigt att vi vidtar åtgärder som förbättrar arbetsmarknadens
              funktionssätt, eftersom det hindrar att arbetslösheten biter sig
              fast.
            </seg>
            <seg n="dfbbae15">
              Detta är alltså viktiga och välmotiverade åtgärder som underlättar
              ekonomins funktionssätt.
            </seg>
            <seg n="361305fe">
              Det andra som är tydligt är att vi gör en bred satsning på aktiva
              åtgärder för att förstärka arbetsmarknadsutvecklingen. Då tänker
              jag naturligtvis på de förstärkningar vi har gjort i form av nystartsjobb,
              de ytterligare resurser vi tillför Arbetsförmedlingen och de medel
              som under de närmaste åren kommer att byggas upp genom de olika
              garantisystemen. Det är viktigt. Vi får upp andelen i aktiva åtgärder
              från 2 procent av arbetskraften till uppemot 5 procent. Det är
              en mycket kraftig utbyggnad av aktiva åtgärder som jag tror är
              ett effektivt sätt att möta en nedgång.
            </seg>
            <seg n="c30b6c95">
              Det tredje vi gör är att vi tillför kommunerna resurser. År 2008
              fick de 5 miljarder i höjda statsbidrag genom beslut från tidigare
              regering. År 2009 har vi sänkt skatter som gör att kommunsektorns
              ekonomi förstärks med 89 miljarder. För 2010 tillför vi 7 miljarder.
              Det är alltså stora resurstillskott till kommunsektorn för att
              dämpa effekterna av den mycket svåra nedgång vi ser.
            </seg>
            <seg n="3af9c733">
              Det är alldeles uppenbart att Sverige tillsammans med de nordiska
              länderna utgör de länder som har relativt starka offentliga finanser
              alltjämt. Det är väldigt många länder, jag skulle gärna räkna
              upp dem för Bosse Ringholm, det är 21 stycken, som 2009 kommer
              att ha sämre offentliga finanser än Sverige.
            </seg>
            <seg n="ad6b07b6">
              Tittar vi på långsiktig uthållighet, som vi ska få en ny rapport
              om i höst, i början av det svenska ordförandeskapet, ser vi att
              det är alldeles uppenbart att Sverige är ett av de få länder som
              av såväl EU som OECD bedöms ha långsiktigt uthålliga offentliga
              finanser. Det ska vi naturligtvis vårda, men det är också viktigt
              att vi står upp för värdet av starka offentliga finanser i den
              europeiska diskussionen och en aktiv arbetsmarknadspolitik för
              att säkra full sysselsättning på lång sikt.
            </seg>
          </u>
          <note type="speaker" n="889dbb7b">
            Anf. 27 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-4" n="bb66c6b6">
            <seg n="c24bd5c7">
              Herr talman! Min fråga i interpellationen till Anders Borg är
              varför han beskriver Sveriges ekonomiska politik som den mest
              expansiva när det uppenbarligen är fel. Den senaste OECD-statistiken
              visar tio länder som har mer expansiv ekonomisk politik än vad
              Sverige har.
            </seg>
            <seg n="2a317142">
              Nu har Anders Borg backat lite i svaret och säger att det kanske
              inte är riktigt så. Även om jag har sagt det där så menar jag
              nog inte riktigt så. Vi kanske är bland de bättre och så vidare.
              Han har till och med sagt att man inte ens har ambitionen att
              vara mest expansiv. Sluta då att säga att ni för den mest expansiva
              ekonomiska politiken!
            </seg>
            <seg n="b8e06694">
              Anders Borg använder ett trick som är lite farligt, nämligen
              att säga att vi är de som satsar mest på automatiska stabilisatorer.
              Jag är ganska säker på att 99,9 procent av svenska folket inte
              vet vad han talar om. Det han egentligen talar om är pengar för
              att betala till de arbetslösa, bidrag av olika slag, de bidrag
              som Anders Borg skulle avskaffa. I stället skulle alla få jobb.
              Det var jobblinjen som gällde i valrörelsen. Numera är det bara
              bidrag. Med Moderaterna gärna bidrag men inget jobb. Ju mer bidrag
              Anders Borg betalar ut, desto mer kommer hans automatiska stabilisatorer
              att öka och desto mer höjs han i rankningen när det gäller automatiska
              stabilisatorer.
            </seg>
            <seg n="e2cbb8a2">
              Det var väl jobb som svenska folket skulle få, Anders Borg. Det
              var ju det ni lovade dem, inte automatiska stabilisatorer, det
              vill säga arbetslöshetsunderstöd eller bidrag av olika slag. Ni
              har ju gått från jobb till bidrag. Ni har blivit det stora bidragspartiet.
              Nu försöker ni dessutom göra en affär av att ni håller på att
              bli bäst på att dela ut bidrag: Moderata bidragspartiet bäst på
              automatiska stabilisatorer.
            </seg>
            <seg n="813a2c03">
              Det är en misslyckad politik, Anders Borg, som inte ska marknadsföras
              som den mest expansiva ekonomiska politiken, för det är den inte.
              Det är klart att det är en prestation att ha vänt ett överskott
              på 70 miljarder som Anders Borg fick ärva till ett underskott
              på 200 miljarder kronor. Det är en prestation av Anders Borg,
              måste man säga.
            </seg>
            <seg n="16135c86">
              Det är en prestation att lyckas fördubbla arbetslösheten under
              perioden också, ett parti som lovade jobb till alla. Det är en
              oerhörd prestation. Den kommer säkerligen att uppskattas av väljarna
              och de arbetslösa framöver.
            </seg>
            <seg n="7e1716b2">
              Det är en prestation av ett parti att se till att en halv miljon
              människor inte längre får ett arbetslöshetsunderstöd därför att
              de har pressats ut från a-kassan.
            </seg>
            <seg n="a3a23b9d">
              Det är också en prestation av Anders Borg att han tvingar sina
              egna kommunalpolitiker i kommun efter kommun att höja skatten.
              Jag var, som jag sade, i Halmstad häromdagen och där tvingas den
              moderate kommunstyrelseordföranden, Anders Borgs partivän, att
              höja skatten med nästan 1 krona nästa år, inte för att han vill
              utan därför att Anders Borg tvingar honom. Anders Borg ger inte
              Halmstad kommun eller någon annan kommun en enda ny krona i tilläggsbudgeten
              i år.
            </seg>
            <seg n="3863e4b3">
              I tilläggsbudgeten får arbetsmarknadspolitiken 10 miljarder för
              att betala arbetslöshetsunderstöd. Det är inte en enda ny krona
              till arbetsmarknadspolitik, inte till några åtgärder, några program,
              någon utbildning eller praktik för ungdomar och andra som är arbetslösa.
              Tvärtom är det märkligt nog så att i Anders Borgs tilläggsbudget
              finns det ett minus på 5 miljoner kronor under anslaget Arbetsmarknadspolitik.
              Man ska sno lite pengar från arbetsmarknadspolitiken för att göra
              lite mer statistiska undersökningar. Arbetslösheten har blivit
              så omfattande att man måste öka statistiken över arbetslösheten.
            </seg>
            <seg n="1be8f560">
              Anders Borgs arbetsmarknadspolitik finns ju inte. Jobblinjen
              som Moderaterna och Anders Borg talade om i valrörelsen har blivit
              bidragslinjen, om än med lägre bidrag och sämre villkor. I det
              läget, Anders Borg, är det inte klädsamt att försöka påstå att
              Sverige för någon särskilt expansiv ekonomisk politik. Sverige
              är strängt taget oerhört passivt, och Sverige har inte mycket
              att lära ut till de andra länderna i EU.
            </seg>
          </u>
          <note type="speaker" n="2db03102">
            Anf. 28 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-6" n="79d1d8d5">
            <seg n="8e28741e">
              Herr talman! Låt mig igen tydliggöra hur vi beskriver expansiv
              politik. Det handlar om vad vi gör som aktiva åtgärder. Där konstaterar
              EU-kommissionen i sin bedömning att vi går långt utöver 1,2 på
              skalan och ligger på 1,4. Förmodligen är det snäppet högre än
              det och då landar vi som ett av de länder som har mer omfattande
              aktiva åtgärder. Vi har världens starkaste automatiska stabilisatorer,
              såväl Finanspolitiska rådet som OECD har tydliggjort det, åtminstone
              av de länder man kan jämföra med. Och de automatiska stabilisatorerna
              i ekonomin har inte minskat.
            </seg>
            <seg n="b38570aa">
              Till det kommer det alldeles uppenbara faktumet att när vi tog
              över ansvaret för svensk ekonomi steg överskotten. Vi nådde strax
              under 4 procents överskott 2007 och nu har vi ett underskott i
              beräkningarna för 2010 på ungefär 4 procent. Det omslaget är 8
              procent av bnp. Det är det som är dämpningen av efterfrågefallet,
              att vi möter det med att automatiska stabilisatorer fungerar.
            </seg>
            <seg n="68b4eb72">
              Vad är det då för automatiska stabilisatorer som fungerar? Det
              är framför allt på skattesidan vi ser dem. Det är 250 miljarder
              i minskade skatteintäkter som vi upplever från budgeten och under
              de kommande åren. Det är minskad bolagsskatt när bolagens vinster
              går ned och när de sedan kan utnyttja sina förlustavdrag. Det
              är en kraftig minskning av konsumtionen. Framför allt betyder
              låg inflation eller till och med deflation att momsintäkterna
              också nominellt minskar kraftigt. Det är minskade arbetsgivaravgifter
              och minskade inkomstskatter. Allt det gör att vi har de stora
              automatiska stabilisatorerna. Det är där den stora effekten ligger.
            </seg>
            <seg n="b61d6034">
              Sedan har vi också stigande kostnader för a-kassan. Ska jag se
              det som ett stort problem? Jag har i många debatter här i kammaren
              fått höra av socialdemokrater att Sverige inte har någon a-kassa.
              Den är avvecklad, skrotad, nedlagd och bortförd till ett museum.
              Men så är det ju inte.
            </seg>
            <seg n="7c8c2018">
              Nu stiger kostnaderna för a-kassan, och det är rimligt. Sverige
              har i jämförelse med de flesta länder en omfattande a-kassa både
              när det gäller ersättningstidens längd, nivån på ersättningen
              och omfattningen av de arbetslösa. Det betyder att människor i
              Sverige, relativt vad man har i andra länder, har ett ganska väl
              fungerande a-kassesystem.
            </seg>
            <seg n="cbbb5a1f">
              Till det kommer att vi också via garantisystemen gör en mycket
              kraftig utbyggnad av de aktiva åtgärderna för att möta arbetslösheten.
              Det är viktigt med a-kassa, men det är ännu viktigare med aktiva
              åtgärder som gör att vi stöder de arbetslösa när de söker jobb,
              att vi kan erbjuda kortare yrkesutbildningar för att komplettera
              kompetensen och att vi kan sätta in aktiveringsåtgärder som gör
              att människor inte fastnar i passivitet. Det är viktiga uppgifter
              som Arbetsförmedlingen har att utföra, och det ska vi naturligtvis
              säkra att de har resurser för.
            </seg>
            <seg n="020b7057">
              Det vi inte ska göra är att bygga ut förtidspension, sjukförsäkring
              och permanenta arbetsmarknadspolitiska åtgärder så att vi får
              en ny situation där arbetslösheten ökar och utanförskapet permanentas
              därför att människor kommer ut från arbetsmarknaden långvarigt
              och permanent. Där har vi gjort viktiga strukturförändringar som
              gör att systemen fungerar bättre. Det är av avgörande betydelse
              för att vi ska kunna möta efterfrågan också när konjunkturen vänder,
              att arbetslösheten går ned.
            </seg>
            <seg n="f3773736">
              Vad gäller kommunsektorn tillfördes strax under 5 miljarder 2008
              i ökade statsbidrag och därtill en lång rad andra medel för att
              göra ytterligare satsningar på att förbättra lärarutbildning inom
              förskola och skola och en lång rad andra saker.
            </seg>
            <seg n="71368c1f">
              Därtill tillfördes under 2009 betydande skattelättnader på i
              storleksordningen 56 miljarder och tillkommande reformer på 3
              miljarder. För 2010 tillför vi därtill 7 miljarder till kommunsektorn.
              Det är alldeles uppenbart att det är stora resurser. Kommunförbundet
              konstaterar att det är strax under 30 miljarder i ökade resurser.
              Därefter säger de att av det bortfaller 89 miljarder därför att
              vi också ålägger kommunerna nya verksamheter, det vill säga lärarutbildning
              och fortbildning av förskollärare. Det är naturligtvis bra verksamheter
              i kommunerna, som nu bidrar till att den hårda kris som världen
              skickar över oss dämpas när det gäller genomslaget på kommunsektorn.
            </seg>
          </u>
          <note type="speaker" n="3a282b20">
            Anf. 29 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-5" n="bb66c6b6">
            <seg n="0fb7c719">
              Herr talman! Den här debatten har haft det goda med sig att Anders
              Borg inte längre torgför regeringens ekonomiska politik som den
              mest expansiva i världen. Han står inte längre fast vid den beskrivningen.
              Det vore bra om han i fortsättningen kunde hålla sig till det
              eftersom det uppenbarligen var ett helt felaktigt påstående.
            </seg>
            <seg n="7bb49c1f">
              Anders Borg har mycket på sitt samvete. När han under brinnande
              högkonjunktur, 2006, 2007 och in på 2008, har sänkt skatterna
              har han bidragit till att försämra svensk ekonomi och framför
              allt försämrat möjligheterna att nu i lågkonjunktur bekämpa arbetslösheten.
              Hans skattepolitik har inte skapat några nya jobb. Däremot har
              han skapat jättestora underskott i statskassan och försämrat de
              offentliga finanserna. Detta gör att den arbetslöshetsförsäkring
              som han också har försämrat en halv miljon har tvingats lämna
              a-kassan, lägre ersättningsnivåer och sämre villkor har inneburit
              att varannan person som i dag är arbetslös får ingen ersättning
              från a-kassan. Det är en prestation som Anders Borg och hans regering
              har lyckats med, nämligen att varannan person inte längre får
              ersättning från a-kassan.
            </seg>
            <seg n="b5b4c4cf">
              Sedan säger Anders Borg att de automatiska stabilisatorerna ändå
              har ökat i omfattning. Om Anders Borg fördubblar arbetslösheten
              vilket han är på väg att lyckas med ökar naturligtvis kostnaderna
              för stödet till de arbetslösa. Det är väl en självklarhet. Men
              någon arbetsmarknadspolitik har Anders Borg inga pengar till.
              De har han redan spillt ut på skattesänkningarna för ett par år
              sedan. Faktum är att vi aldrig har haft så lite resurser för arbetsmarknadspolitik
              i en situation med så fruktansvärt hög arbetslöshet. Anders Borg
              har på ett år lyckats halvera pengarna till arbetsmarknadsutbildningen.
              Det är bara hälften så många personer i arbetsmarknadsutbildning.
              Det är en av de mest effektiva insatserna för arbetslösa. Det
              är en prestation, Anders Borg. Berätta gärna om det för svenska
              folket.
            </seg>
          </u>
          <note type="speaker" n="6256aaa2">
            Anf. 30 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-7" n="79d1d8d5">
            <seg n="526f9703">
              Herr talman! Som jag har konstaterat, enligt alla undersökningar
              som kan göras på längden och tvären, tillhör Sverige de länder
              som har gjort mest för att möta nedgången och krisen. Det gäller
              vad vi har gjort aktivt i finanspolitiken, och det gäller att
              vi har bland de mest omfattande automatiska stabilisatorerna av
              alla industriländerna. Till det kommer att vi genom vårt garantisystem
              och Riksbankens utlåning garanterar en större del av banksektorns
              inlåning. Det är möjligtvis USA som gör en mer omfattande insats
              där. Det är en mycket aktiv politik för att möta krisen, för att
              Sverige, trots att vi är ett av världens mest utrikeshandelsberoende
              länder, ändå ska göra vad vi kan för att dämpa genomslaget.
            </seg>
            <seg n="cd232b24">
              Vi har sänkt skatterna i Sverige. Vi har förstärkt jobbskatteavdraget
              så att låg- och medelinkomsttagare betalar mindre i skatt. Vi
              har från årsskiftet infört en halvering av arbetsgivaravgiften
              för unga människor under 25 år. Vi har ROT-avdrag som gäller hushållssektor
              och byggsektor. Vi har sänkt arbetsgivaravgifterna för att möta
              nedgången, och vi har förstärkt lättnaderna i arbetsgivaravgifterna
              för arbetslösa i termer av nystartsjobben. Det är viktiga insatser
              som gör att färre människor förlorar jobbet under nedgångsfasen.
            </seg>
            <seg n="86c5f74d">
              Det är alldeles uppenbart att när Socialdemokraterna ska förhandla
              med Vänsterpartiet och Miljöpartiet handlar det om svåra avvägningar
              mellan mycket kraftiga skattehöjningar bensinskattehöjningar från
              Miljöpartiet, arbetsgivaravgift och bolagsskatt från Vänsterpartiet
              samt Socialdemokraternas egna skattehöjningar. Det är en politik
              som långsiktigt skulle vara besvärlig och skadlig för Sverige
              och som på sikt skulle förvärra krisen.
            </seg>
            <seg n="1a7d3a52">
              Vi för en politik byggd på aktiva åtgärder, att möta krisen i
              den finansiella sektorn, satsa på kommunerna för att genomslaget
              av krisen ska begränsas, bygga ut den aktiva arbetsmarknadspolitiken
              så att människor kan möta nedgången i en aktiv omställning.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="1ee0a328">
            5 § Svar på interpellation 2008/09:454 om sekretessproblem vid
            bekämpningen av skattefusk
          </note>
          <note type="speaker" n="78ca16a8">
            Anf. 31 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-8" n="79d1d8d5">
            <seg n="8d39bddc">
              Herr talman! Bosse Ringholm har frågat mig vilka åtgärder jag
              avser att vidta för att komma till rätta med de sekretessproblem
              vid bekämpning av skattefusk som Skatteverket redovisar i sin
              senaste rapport och vilka nya åtgärder jag planerar i fråga om
              lagstiftning och resurser för Skatteverket för att kunna öka arbetet
              mot skattefusk och annan ekonomisk brottslighet.
            </seg>
            <seg n="7c97c4a9">
              När det först gäller sekretessfrågan har Skatteverket i en intern
              rapport den 31 mars i år, Uthyrning av arbetskraft , angett att
              hinder finns för att lämna ut information från skattebrottsenheten
              till den fiskala verksamheten. Enligt senare uppgifter har emellertid
              Skatteverket numera återgått till den tidigare tolkningen av gällande
              bestämmelser. Det uppmärksammade sekretesshindret finns således
              inte längre.
            </seg>
            <seg n="1848a0c4">
              När det sedan gäller skattefusk i stort erinrar jag om att jag
              vid ett flertal tillfällen sagt att skattefusket måste bekämpas.
              Regeringen har också vidtagit ett antal åtgärder för att motverka
              skatteundandragande. Dels har vi agerat kraftfullt mot orsakerna
              till skattefusket, dels har vi infört fler och bättre verktyg
              för kontroll. Jag kommer att fortsätta med det arbetet.
            </seg>
            <seg n="e2892439">
              Frågan om nivån på Skatteverkets anslag ska beredas inom ramen
              för den ordinarie budgetprocessen. Jag vill inte föregripa denna.
            </seg>
          </u>
          <note type="speaker" n="ada7e6e7">
            Anf. 32 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-6" n="bb66c6b6">
            <seg n="6aa1970b">
              Herr talman! Jag tackar för svaret. Sedan jag ställde frågan
              har Skatteverket rättat till det bekymmer som jag uppmärksammade
              i interpellationen, nämligen att det finns sådana sekretessregler
              att myndigheterna inte kan samarbeta i bekämpningen av ekonomiska
              brott. Det är bra att Skatteverket har rättat till ett fel som
              de egentligen själva har åstadkommit. Det är alltså inte Anders
              Borg utan det är Skatteverket som får ta åt sig äran av att ha
              åstadkommit denna rättelse.
            </seg>
            <seg n="c864068d">
              Min andra fråga har jag tidigare diskuterat med Anders Borg,
              nämligen vad regeringen och Anders Borg gör för att bekämpa skattefusket.
              Anders Borg och jag har vid ett tidigare tillfälle varit överens
              om att det Anders Borg hittills har gjort är att fullfölja tidigare
              socialdemokratiska reformer som fanns i hans skrivbordslådor när
              han tog över Finansdepartementet 2006. Jag har därför ställt frågan
              om han har några nya förslag som han på egen hand har hittat på
              eller jobbat med. Svaret är att han inte har några sådana.
            </seg>
            <seg n="d33b39d2">
              Jag behöver inte förlänga debatten. Jag bara konstaterar att
              Anders Borg och jag är överens om att det är bra att han fullföljer
              de gamla socialdemokratiska förslagen mot skattefusk. Några nya
              idéer har han inte. Jag kan inte anklaga Anders Borg för det,
              men jag konstaterar att han inte har några nya idéer. Han står
              tomhänt. Så är det.
            </seg>
          </u>
          <note type="speaker" n="d752aba3">
            Anf. 33 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-9" n="79d1d8d5">
            <seg n="ae728b38">
              Herr talman! Jag vill påpeka att i den grundläggande utgångspunkten
              har Bosse Ringholm och jag samma hållning. Vårt gemensamma uppdrag
              är att vårda skattebaserna i Sverige, att säkra att inkomster,
              vinster och avkastning genereras i den svenska ekonomin under
              svensk beskattning. Här har regeringen gjort viktiga insatser.
              De beloppsmässigt allra största är förändringarna vad gäller räntesnurror
              och vad gäller handelsbolagsupplägg på fastighetssidan, så kallade
              Pandoras askar. Det är skärpningar och åtgärder som stärker skattebasen
              i Sverige med över 10 miljarder kronor.
            </seg>
            <seg n="c0563354">
              Vi har naturligtvis anledning att kontinuerligt följa upp och
              vidta liknande åtgärder också framöver. Vi har ett antal pågående
              diskussioner om skattebasfrågor där regeringen har all anledning
              att aktivt arbeta vidare för att återkomma med ytterligare åtgärder.
            </seg>
            <seg n="a358acb7">
              De stora och viktiga frågorna är att vi säkrar sätt att så snart
              vi upptäcker ett upplägg hos bolag, privatpersoner eller olika
              konstellationer att undvika skatt att motverka detta. Det är vår
              skyldighet så att vi vårdar en grundläggande skattebas för svensk
              ekonomi.
            </seg>
            <seg n="fd5e83d4">
              Därvidlag är jag bekymrad, utan att dra i gång en stor debatt
              om det, över att vi har de stora uppskoven i svensk ekonomi. Socialdemokraterna
              är beredda att lätta på beskattningen på bostadsuppskoven. Det
              är för mig förvånande och till och med lite märkligt. Det vi gjorde
              med räntebeläggningen av uppskoven är en central del för att säkra
              de intäkter som är nödvändiga för statskassan också från denna
              skattebas.
            </seg>
            <seg n="cbf71889">
              Jag är naturligtvis beredd att arbeta vidare med ytterligare
              åtgärder. Det finns initiativ från skatteutskottet och andra delar
              av riksdagen när det gäller att arbeta vidare med till exempel
              frågor om hur användandet av personalliggare ska vidgas till andra
              branscher och fler områden för omvänd beskattning.
            </seg>
            <seg n="3f4d5c03">
              Vi har en utredning som nu pågår och som kommer att avrapporteras
              till hösten, där vi tittar bland annat på möjligheten att vidga
              möjligheterna till personalliggare och därmed till kontroller.
              Det finns säkert skäl att titta på områden där man kan öka möjligheterna
              att ingå i system med omvänd beskattning. Jag vet att skrotbranschen
              till exempel har framfört ett sådant intresse. I tidigare interpellationsdebatter
              har vi haft en sådan diskussion kring städbranschen, där jag också
              kan se att det kan finnas skäl att överväga och pröva ytterligare
              åtgärder. Jag kan alltså se en lång rad områden där vi har anledning
              att arbeta för att vårda skattebaserna.
            </seg>
            <seg n="fcc479ef">
              Bosse Ringholm och jag har fundamentalt olika syn på skattepolitiken.
              Jag vill ha låga skatter, och Bosse Ringholm vill ha höga skatter.
              Men vi har en gemensam syn på värdet av att vårda skattebaserna.
            </seg>
          </u>
          <note type="speaker" n="dc26ce18">
            Anf. 34 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-7" n="bb66c6b6">
            <seg n="06c3e153">
              Herr talman! Anders Borg är en mästare i att säga en sak och
              göra något helt annat. Anders Borg är en mästare i att alltid
              hålla med om hur viktigt och stort problemet med skattefusket
              är. Han delar helt min uppfattning om hur viktigt det är. Men
              han gör ingenting, i varje fall ingenting som han har hittat på
              själv.
            </seg>
            <seg n="3d3ef3ef">
              Min fråga var: Har Anders Borg några nya initiativ att redovisa
              när det gäller bekämpning av skattefusket? Alla hörde att svaret
              var: Nej, jag har inga nya initiativ. Jag hoppas att möjligtvis
              de i skatteutskottet eller någon annan kan hitta på något. Men
              själv har jag inga nya initiativ. Det räcker väl egentligen som
              svar.
            </seg>
            <seg n="5508cb06">
              Sedan försökte Anders Borg förlänga sin replik genom att säga:
              Det är förskräckligt att Socialdemokraterna inte vill ha avgift
              på den uppskjutna reavinstskatt som man kan använda sig av när
              man har sålt sin bostad.
            </seg>
            <seg n="66542d31">
              Det Anders Borg har genomfört är ju en retroaktiv skatt, främmande
              för svensk skattelagstiftning. Juristerna var mycket tveksamma,
              för att inte säga avvisande, till retroaktiviteten i skatten.
              Vi socialdemokrater tycker definitivt att det är fel att ha en
              retroaktiv skatt. Men det är en annan diskussion, Anders Borg.
              Det var inte det jag frågade om. Jag har frågat om Anders Borg
              har några nya initiativ för att bekämpa skattefusket och skattebrotten.
              Och han har inga. Det är det han bekräftar.
            </seg>
            <seg n="56604d5d">
              Han är, som sagt var, mästare på att hålla med om att det är
              ett stort problem. Men han gör ingenting här. Det är en man med
              janusansikte.
            </seg>
          </u>
          <note type="speaker" n="0fc50158">
            Anf. 35 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-10" n="79d1d8d5">
            <seg n="0d96483b">
              Herr talman! Jag tror att den här debatten kan framstå som något
              märklig för många av dem som lyssnar till den. Bosse Ringholms
              grundläggande anklagelse är att vi inte gör någonting.
            </seg>
            <seg n="3cb96359">
              Jag konstaterar att vi i höstas lade fram en proposition där
              vi förändrade regelverket för räntesnurror. Det förstärkte de
              offentliga finanserna med 67 miljarder kronor. I höstas lade vi
              fram ett lagstiftningsförslag som skärpte reglerna för handelsbolagens
              möjligheter att utnyttja avdrag vid bostadstransaktioner. Det
              ökade skatteintäkterna med 67 miljarder. Vi har dessförinnan lagt
              fram förslag som innebär att vi kan använda omvänd momsföring
              i byggsektorn, och vi har infört system med personalliggare för
              vissa branscher.
            </seg>
            <seg n="55a493a7">
              De senare två förslagen var Socialdemokraternas. De första två
              var sådana som vi arbetade fram i Finansdepartementet.
            </seg>
            <seg n="93f0606d">
              Jag understryker att vi säkert har skäl att gå vidare med liknande
              åtgärder för att säkra skattebaser i de fall där vi ser att det
              nu uppkommer nya upplägg för att undvika skattebetalningar när
              det gäller vinster eller avkastning. Det ska vi naturligtvis göra,
              och ett sådant aktivt arbete pågår hela tiden.
            </seg>
            <seg n="1ed02d9c">
              Jag konstaterar också att vi har en utredning som i september
              ska avrapportera möjligheten att vidga möjligheterna till personalliggare
              till ytterligare branscher. Det är alldeles uppenbart att regeringen
              här vidtar en lång rad åtgärder.
            </seg>
            <seg n="0f54130a">
              Nu handlar inte den här debatten om retroaktivitet på skatterna,
              men låt mig ändå påpeka att Lagrådet har prövat den fråga som
              Bosse Ringholm reser när det gäller avgifterna på uppskoven. Man
              konstaterar att det faktum att man lägger en skatt på ett uppskov
              som har uppkommit tidigare inte utgör en retroaktivitet.
            </seg>
            <seg n="0ef02efc">
              Skulle man ta Socialdemokraternas resonemang på allvar skulle
              det naturligtvis betyda att Socialdemokraterna, när de vill återinföra
              förmögenhetsskatten, bara skulle återinföra den på nya förmögenheter
              och inte på gamla. Och så ser, med förlov sagt, inte det socialdemokratiska
              förslaget ut. Skulle det se ut på det sättet skulle det naturligtvis
              inte ha intäktseffekter av den storleksordning som man talar om.
            </seg>
            <seg n="6fe819a1">
              Så detta handlar inte om retroaktivitet. Frågan är noggrant prövad
              av Lagrådet och avförd.
            </seg>
            <seg n="d5818370">
              Vi gör en lång rad olika saker för att förstärka möjligheten
              att vårda våra skattebaser, och det är en viktig fråga.
            </seg>
          </u>
          <note type="speaker" n="0588f559">
            Anf. 36 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-8" n="bb66c6b6">
            <seg n="78b1e56e">
              Herr talman! Anders Borg bekräftar nu att det han och hans regering
              har gjort för att bekämpa ekonomiska brott är ett arv från den
              socialdemokratiska tiden. Men han hade inte en enda ny idé.
            </seg>
            <seg n="ac2ce5fa">
              Jag ber att få återkomma vid en kommande interpellationsdebatt.
              Jag ger honom en chans till. Då kan han gå hem och tänka på om
              han kan hitta på något själv. Han har kanske ändå ett år kvar
              när han kan tänka och hitta på något på egen hand.
            </seg>
            <seg n="ce200abf">
              Får jag till sist bara säga några ord om den så kallade Helsingforssskatten;
              den drabbar ju framför allt människor i Helsingforssområdet där
              det är höga bostadspriser och det därmed blir höga reavinstskatter
              som då ska betalas i efterskott, som något slags retroaktiv lagstiftning.
            </seg>
            <seg n="dea5f79b">
              Det är märkligt att Moderaterna, som anser sig vara ett skattesänkarparti,
              höjer skatten och inför en skatt retroaktivt på ett område. Det
              drabbar inte minst många unga människor som naturligtvis har svårt
              med sina boendekostnader, inte minst i Helsingforssområdet.
            </seg>
            <seg n="28bd7862">
              Jag får gratulera Anders Borg till att han har introducerat en
              ny typ av skatt, den så kallade Helsingforssskatten, i skattelagstiftningen
              under sin finansministertid.
            </seg>
          </u>
          <note type="speaker" n="215fca87">
            Anf. 37 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-11" n="79d1d8d5">
            <seg n="3f1c113e">
              Herr talman! Låt mig bara igen kort konstatera att regeringen
              har vidtagit en lång rad åtgärder för att säkra skattebasen, och
              det arbetet kommer vi att fortsätta med.
            </seg>
            <seg n="f9df6ee2">
              Låt mig också kort konstatera att vi har gjort en reform av fastighetsskatten
              som har gjort att den skatt som tidigare toppade praktiskt taget
              alla mätningar när det gäller vilken del av skattesystemet som
              människor känner är orättvist eller oförutsägbart eller upprörande
              i dag har halkat ned rejält. Det beror på att vi har gjort systemet
              enklare och mer förutsägbart. Den egna villaskatten är inte beroende
              av hur grannens villa har stigit i pris. Det är en bra reform.
              Den har ökat legitimiteten för fastighetsskatten, och fastigheter
              är en bra skattebas som vi har anledning att vårda.
            </seg>
            <seg n="bc97142c">
              Då är det enligt min uppfattning förvånande att den del som Socialdemokraterna
              anser sig föranledda att reformera är den del där den rikaste
              tiondelen i ekonomin får fem gånger så stora skattesänkningar
              som de tio procenten med lägst ekonomi. Nu handlar dock inte denna
              debatt om detta, så jag ska inte utveckla detta resonemang. Det
              kan vi gärna återkomma till.
            </seg>
            <seg n="e0e23a2c">
              Låt mig bara konstatera att vi vidtar en lång rad åtgärder för
              att säkra skattebasen, och det arbetet kommer att fortsätta.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="4a544225">
            6 § Svar på interpellation 2008/09:455 om finanspolitiken och
            jobben
          </note>
          <note type="speaker" n="2205e308">
            Anf. 38 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-12" n="79d1d8d5">
            <seg n="603e36f9">
              Herr talman! Monica Green har frågat mig vilka finanspolitiska
              åtgärder i Sverige jag avser att vidta för att möta och mildra
              jobbkrisen och dess ekonomiska konsekvenser för enskilda här hemma.
              Monica Green har också frågat mig vilka europeiska finanspolitiska
              initiativ jag avser att förespråka under Sveriges ordförandeskap
              för att möta och mildra den europeiska jobbkrisen.
            </seg>
            <seg n="ed9b8b0a">
              Den globala finanskrisen ställer världens ekonomier inför historiskt
              stora utmaningar. Viljan och förmågan bland regeringar och myndigheter
              att ta ansvar prövas nu på allvar. Med en politik som säkrar arbetslinjen
              och värnar välfärdens grund, samtidigt som vi respekterar ramar
              och regler som gäller för finanspolitiken, tar vi ansvar för Sverige.
            </seg>
            <seg n="6923c4a7">
              Utmaningarna för en politik som sätter jobben först har blivit
              större. Krisen ska mötas och varje åtgärd prövas utifrån effekterna
              på jobb och offentliga finanser. Genom en aktiv arbetsmarknadspolitik
              värnar vi arbetslinjen och ser till att människor inte fastnar
              i utanförskap. Genom ökade statsbidrag till kommunsektorn upprätthålls
              det grundläggande samhällskontraktet med medborgarna. Av stor
              vikt är också att vi har ordning och reda i de offentliga finanserna.
              Sammantaget kan vi därmed möta krisen och stå starka när konjunkturen
              vänder.
            </seg>
            <seg n="8aa75a23">
              För att mildra effekterna av konjunkturnedgången har EU-kommissionen
              rekommenderat ekonomiska stimulanser i storleksordningen 1,5 procent
              av bnp. En sammanställning av OECD visar att Sverige i denna konjunkturnedgång
              har en av de största finanspolitiska stimulanserna av alla OECD-länder
              sett över perioden 20082010, om man beaktar effekten av de automatiska
              stabilisatorerna.
            </seg>
            <seg n="f73a2f6b">
              Sverige får också en viktig roll framöver. Som ordförandeland
              kommer vi löpande att ta ställning till om ytterligare initiativ
              på EU-nivå är nödvändiga. En viktig utgångspunkt för regeringen
              är att de inhemska åtgärder som riktas mot framför allt finanssektorn
              måste koordineras internationellt. Fungerar inte kreditkanalen
              globalt lamslås samhällsekonomin i alla länder. Vi följer mot
              denna bakgrund givetvis noggrant den ekonomiska utvecklingen.
            </seg>
          </u>
          <note type="speaker" n="baac55b2">
            Anf. 39 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-3" n="f87f9a08">
            <seg n="7cd87719">
              Herr talman! Det är anmärkningsvärt att Anders Borg säger en
              sak och gör en annan. Han börjar snart likna Maud Olofsson som
              säger att hon ska göra det bättre för småföretagen men höjer arbetsgivaravgiften
              för småföretag. Anders Borg gör precis likadant. Han säger att
              han ska göra något aktivt och sedan ökar han på Bidragssverige.
              Han säger att han ska minska utanförskapet och sedan ökar han
              på utanförskapet. Han säger att han ska sätta jobben först och
              sedan försvinner jobben. Allt det som Anders Borg påstår att han
              ska göra blir precis det rakt motsatta. I retoriken låter det
              bra, men det hjälper inte med retorik när det inte fungerar i
              praktiken.
            </seg>
            <seg n="ff992244">
              Anders Borg har varit upphaussad under en lång tid. Man har försökt
              hålla skenet uppe att han är så duktig och kunnig, men nu börjar
              till och med ekonomijournalister ifrågasätta vad Anders Borg sysslar
              med. Avsaknaden av en aktiv finanspolitik gör att man tvingar
              fram en mycket skarpare penningpolitik. Man tvingar den oberoende
              Riksbanken att agera med penningpolitik i stället eftersom Anders
              Borg påstår att han inte har råd att mildra jobbkrisen.
            </seg>
            <seg n="b3f8bc39">
              Jag undrar om Anders Borg någonsin har hört talas om att man
              ska gasa i lågkonjunktur och bromsa i högkonjunktur. Känner Anders
              Borg och hans medarbetare på Finansdepartementet till det? Det
              skulle vara bra om man gjorde det och tog ansvar för jobbkrisen.
              Om Anders Borg menade allvar med att sätta jobben först skulle
              det inte se ut som det gör i dagens Sverige.
            </seg>
            <seg n="60fc9190">
              På punkt efter punkt har regeringen ökat på jobbkrisen eftersom
              man har orsakat en otrygghetschock genom att sabba a-kassan. Människor
              är oroliga för hur det ska gå i framtiden. Otrygghetschocken har
              gjort att konsumtionen i Sverige minskar mycket mer än i andra
              länder.
            </seg>
            <seg n="466f30b1">
              Anders Borg påstår att man inget kan göra på grund av den internationella
              lågkonjunkturen. Vi vet att en regering behövs som bäst i lågkonjunktur
              när det är svåra tider. Det är då man ska visa sin handlingskraft
              och inte lägga händerna bakom ryggen och säga att man inget kan
              göra.
            </seg>
            <seg n="b5dbf259">
              Ni sänkte skatterna med 80 miljarder. Ni tog över en god ekonomi
              med 70 miljarder i överskott och började med att sänka skatterna
              med 80 miljarder. Nu är ni förvånade över att skatteintäkterna
              har sjunkit och att ni inte har några pengar att satsa på kommunerna.
            </seg>
            <seg n="bd3c2dcf">
              Kommunerna är i kris och behöver ett extra tillskott, betydligt
              större än det tillskott som Anders Borg till slut gav. Socialbidragskostnaderna
              är högre än statsbidraget för nästa år. Både i år och nästa år
              behöver kommunerna ett extra tillskott för att kunna säkra kvaliteten
              och se till att jobbkrisen inte ökar lika dramatiskt i kommuner
              och landsting som den har gjort inom industrin. Industrins kris
              har förvärrats på grund av regeringens skrämselpropaganda och
              otrygghetschock.
            </seg>
          </u>
          <note type="speaker" n="1b13ad84">
            Anf. 40 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-13" n="79d1d8d5">
            <seg n="cdb5f1ed">
              Herr talman! 90 procent av världen befinner sig i recession.
              Finland, Tyskland och Sverige, Europas industriområde, drabbas
              kanske allra hårdast av detta eftersom vi producerar insatsvaror.
              Sverige och Tyskland har bland de största fordonsindustrierna
              i Europa. Vi är beroende av råvaruproduktion, skogen, malmen och
              stålet.
            </seg>
            <seg n="3dd450f0">
              Hur möter vi detta? Låt oss konstatera, som jag tidigare påpekat,
              att Sveriges finanspolitik är en av de mest aktiva. Det handlar
              om stora automatiska stabilisatorer och stora direkta insatser
              för att förstärka efterfrågan i ekonomin. Till det kommer den
              mycket aktiva penningpolitik som Monica Green för in i diskussionen.
              Riksbanken började tidigt sänka räntan och har tagit ned den till
              en låg nivå. Därtill gör vi och Riksgäldskontoret omfattande insatser
              för att förstärka kreditgivningen till bankerna. Det handlar om
              någonstans mellan 400 och 600 miljarder i inlåning till bankerna,
              vid sidan av insättningsgarantin. Växelkursen har dessutom försvagats.
            </seg>
            <seg n="8d4bc7ce">
              Den sammantagna effekten av finanspolitik, penningpolitik och
              växelkurs är att vi dämpar efterfrågefallet för svensk ekonomi.
              Det är bra, men ingen ska tro att efterfrågepolitik kan lyfta
              världens mest utrikeshandelsberoende land ur världsekonomin. Så
              är det inte; Sverige kommer att påverkas.
            </seg>
            <seg n="c4bab186">
              Vad gör vi för jobbåtgärder? Jag skulle vilja peka på fyra saker.
              Det första är skattelättnaderna, jobbavdraget, att sänka skatten
              för låg- och medelinkomsttagare, att få ned genomsnittlig beskattning
              för att gå in och jobba halvtid till 1013 procent och att göra
              det mer lönsamt att gå från halvtid till längre deltid eller heltid.
            </seg>
            <seg n="63dc309c">
              Där gjorde Socialdemokraterna viktiga insatser med kompensationen
              för egenavgifterna. Monica Green påpekar ofta att sysselsättningen
              var stark under 2005 och 2006 kanske framför allt under slutet
              av 2006, om vi ska vara ärliga. En del av det beror naturligtvis
              på att Socialdemokraterna sänkte skatten för vanliga löntagare
              med 60 miljarder. Det har så att säga samma effekt som kompensationen
              för egenavgifter. Om det var 30 000, 40 000 eller 50 000 som kom
              i sysselsättning den vägen är svårt att värdera.
            </seg>
            <seg n="30b140d7">
              Det andra ledet i vår sysselsättningspolitik är utbildning i
              form av lärlingssystem, kvalificerad yrkesutbildning, yrkesvux,
              högre utbildning också inom de praktiska yrkena och ett utbildningssystem
              som inte lämnar unga utan färdiga kunskaper när de går ut på arbetsmarknaden.
              Vi har gjort omfattande satsningar för att förstärka, förbättra
              och bygga ut. Det är viktigt, bra, långsiktigt och nödvändigt.
            </seg>
            <seg n="6742dbab">
              Det tredje är att vi vidtar omfattande aktiva åtgärder. Sverige
              går från 2 procent i aktiva åtgärder till 5 procent. Det är en
              av de saker som jag ofta blir inbjuden att tala om i olika europeiska
              sammanhang. Vid senaste Ekofinmötet var jag ombedd att beskriva
              de svenska aktiva insatserna eftersom vi uppfattas som ett föredöme
              i det avseendet.
            </seg>
            <seg n="70387157">
              Det fjärde är att vi gör direkta efterfrågestimulanser. Den viktigaste
              är givetvis ytterligare medel för kommunerna. Där är importinnehållet
              lågt och det påverkar inte så som till exempel andra åtgärder
              genom att sparandet stiger. Det är därför vi har lagt så stora
              resurser på kommunsektorn. Det handlar om miljardbelopp för 2007
              och 2008 som förstärks med miljardbelopp på 89 miljarder för 2009
              och sedan ytterligare 7 miljarder för 2010. Det är en mycket omfattande
              prioritering från regeringens sida eftersom det är viktigt att
              värna det grundläggande åtagandet.
            </seg>
            <seg n="a0cc7243">
              Mot detta står Socialdemokraterna som vill höja skatten för låg-
              och medelinkomsttagare, ta tillbaka arbetsgivaravgiftssänkningen
              för ungdomar och försämra eller ta bort ROT-avdraget, Miljöpartiet
              med sin gigantiska bensinskattechock på 20 miljarder och Vänsterpartiet
              med sina höjningar av arbetsgivaravgifter och bolagsskatter.
            </seg>
            <seg n="b5937bde">
              Sverige har ett alternativ med en omfattande och bred politik
              för jobb och ett annat alternativ som bara kan föreslå skattehöjningar
              som skulle skada sysselsättningen och tvinga ut fler människor
              i arbetslöshet.
            </seg>
          </u>
          <note type="speaker" n="73baa115">
            Anf. 41 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-4" n="f87f9a08">
            <seg n="beeea090">
              Herr talman! Ibland undrar jag om Anders Borg verkligen tror
              sig själv när han håller på med sina floskler. Han vet mycket
              väl att vi har en mycket ansvarsfull ekonomisk politik där vi
              noggrant väger varje utgift och inkomst så att vi aldrig ska försätta
              Sverige i ett sådant moras som vi var med om under den förra borgerliga
              regeringens tid.
            </seg>
            <seg n="75c80406">
              Varför är Finanspolitiska rådet så missnöjt med Anders Borgs
              finanspolitik? Varför tycker Finanspolitiska rådet att det måste
              till mycket mer för att motverka sysselsättningskrisen? Varför
              säger Finanspolitiska rådet att statsbidraget till kommunerna
              behöver höjas mycket mer än vad regeringen planerar. Varför säger
              Finanspolitiska rådet att regeringens tro på att jobbsökaraktiviteter
              ska öka sysselsättningen är överdriven? Det är direkt missvisande
              att kalla det för en kraftfull satsning. I stället måste arbetsmarknadsutbildningarna
              öka. Så säger ert eget finanspolitiska råd, men det viftar Anders
              Borg bort med: Nej, dem kan vi inte lyssna på. Visserligen var
              det vi som tillsatte dem och visserligen skulle vi ha lyssnat
              på dem, men nu säger de fel saker så nu kan vi inte lyssna på
              dem. Vi ska fortsätta, för vi är så nöjda med vår politik. Vi
              har gjort bra saker.
            </seg>
            <seg n="34136430">
              Vad har vi sett det senaste året? Jo, 100 000 människor har förlorat
              sina arbeten. Ungdomsarbetslösheten fullkomligt rusar i höjden.
              Anders Borg står här och säger: Våra åtgärder har varit alldeles
              utmärkta. Jag är förvånad över att Anders Borg kan vara nöjd med
              den här situationen.
            </seg>
            <seg n="3f59f8bc">
              Anders Borg hänvisar till vårt exportberoende. Vi är ju lika
              exportberoende som många andra länder. Om vi jämför oss med många
              andra länder som också har det exportberoendet visar det sig att
              det går ned ungefär lika mycket hos oss som i de länderna. Det
              som skiljer är att konsumtionen i Sverige minskar så markant.
              Den har fullkomligt rasat. Det är på grund av den otrygghetschock
              som genom Anders Borg har drabbat Sverige och svenska folket.
              Man känner oro. Man har inte längre någon framtidstro. Anders
              Borg har lyckats skapa misstro hos svenska folket i stället för
              framtidstro och hopp.
            </seg>
            <seg n="40e5f8ad">
              Det behövs en kraftfull satsning på kommunerna. Det behövs en
              satsning på utbildning. Anders Borg påstår att han satsar på utbildning,
              men det behövs betydligt mer åtgärder för att återställa komvux.
              Ni slaktade ju komvux när ni tillträdde. Sådant tjafs ska vi inte
              ha i det här landet, sade den borgerliga regeringen och slaktade
              det.
            </seg>
            <seg n="b37df9d4">
              Nu återför man en del av de utbildningsplatserna och kallar det
              för en stor reform. Om ni återställer med de små insatserna varje
              år dröjer det till 2012 innan vi är på den nivå som vi hade på
              komvux.
            </seg>
            <seg n="a65737a2">
              Ni slaktade komvux. Ni sabbade a-kassan så att människor nu inte
              har någon trygghet, och deltidsarbetslösa blir heltidsarbetslösa.
              Ni har alltså orsakat den här otrygghetschocken.
            </seg>
            <seg n="24d35694">
              Finanspolitiska rådet efterlyser en mer aktiv finanspolitik.
              Vi har inte råd med det, säger Anders Borg. Vi har sänkt skatterna
              i stället. Ni valde skattesänkningarna före jobbsatsningarna.
              Det är allvarligt.
            </seg>
            <seg n="2312f31f">
              Vi socialdemokrater har tillsammans med Miljöpartiet och Vänsterpartiet
              lagt fram ett särskilt ungdomsprogram. Vi vill se till att ungdomar
              får chansen att skaffa sig en bättre utbildning, får sommarjobb,
              får praktikplatser och möjlighet att komma i arbete. De ska inte
              behöva börja sitt yrkesliv som arbetslösa.
            </seg>
          </u>
          <note type="speaker" n="95401d42">
            Anf. 42 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-14" n="79d1d8d5">
            <seg n="28444a2b">
              Herr talman! Låt oss ta oss igenom detta en gång till.
            </seg>
            <seg n="1cad1b7f">
              Vi har en mycket svår internationell nedgång. Tillväxten i Tyskland
              förväntas falla mer än 5 procent. Finland drabbas nu. Där ser
              vi i den senaste statistiken ett bnp-fall i mars på 10 procent.
              Även Sverige kommer att påverkas.
            </seg>
            <seg n="bfa9eb42">
              Vi har en stor industrisektor. Vi är ett av Europas tunga industriländer.
              Det är vi naturligtvis väldigt stolta över. Men när investeringsvaruexporten
              går ned, när råvarupriserna faller och bilindustrin och lastbilsindustrin
              förlorar sina order påverkar det industriländerna.
            </seg>
            <seg n="8801777d">
              Det kan vi bara motverka. Inget land har någonsin lyckats med
              en överbryggningspolitik. Man har aldrig fört sitt land ur en
              ekonomisk konjunktur.
            </seg>
            <seg n="07dc6d96">
              Vår finanspolitik är en av de mest expansiva. Det handlar om
              omfattande aktiva åtgärder mer än vad som krävs i den gemensamma
              europeiska återhämtningsuppgörelsen och vi har de största automatiska
              stabilisatorerna i de undersökningar som har gjorts av alla industriländer.
              Till det kommer att Riksbanken har fört en väldigt aktiv penningpolitik
              och sänkt räntorna. Riksgälden och Riksbanken tillsammans garanterar
              en mycket stor del av bankernas inlåning. Vi har också förstärkt
              insättningsgarantin. Till det kommer att växelkursen har försvagats
              på ett sätt som dämpar fallet i efterfrågan.
            </seg>
            <seg n="c816744f">
              Den samlade effekten av finanspolitik, penningpolitik, växelkurs
              och åtgärder för finanssektorn är att vi gör vad vi kan för att
              dämpa denna mycket svåra nedgång.
            </seg>
            <seg n="ed8fbaa5">
              Till det lägger vi en bred, tung, kraftfull jobbpolitik. Jobbskatteavdraget
              är själva kärnan i den politiken. Jobbskatteavdraget sänker skatterna
              framför allt för låg- och medelinkomsttagare och gör det mer lönsamt
              att vara på arbetsmarknaden för den som jobbar halvtid. Det lönar
              sig att gå från halvtid till heltid.
            </seg>
            <seg n="96bccf27">
              En stor satsning på utbildningssystemet förhindrar att så många
              lämnar utbildningssystemet utan fullbordad utbildning. Introduktionen
              av lärlingssystem är viktig för att unga människor som vill jobba
              i praktiska yrken ska ha bättre förutsättningar att få ett arbete.
              Efterfrågesatsningen är omfattande, inte minst genom de stora
              tillskott vi ger till kommunsektorn. Vi för en aktiv arbetsmarknadspolitik.
            </seg>
            <seg n="6fd0bb5b">
              Det är de fyra benen att göra det mer lönsamt att arbeta, att
              satsa på utbildning, att föra en aktiv arbetsmarknadspolitik och
              att vidta åtgärder för att stimulera efterfrågan framför allt
              i kommunsektorn.
            </seg>
            <seg n="122b7be5">
              Vi har en ansvarsfull politik, säger Monica Green. Vilka vi är
              blir naturligtvis den svåra och plågsamma frågan för Monica Green.
              I det här sammanhanget måste det vara Socialdemokraterna, Vänsterpartiet
              och Miljöpartiet, eftersom det är i den konstellationen man avser
              att gå till val.
            </seg>
            <seg n="c379225b">
              Här saknas en gemensam ekonomisk politik. Det finns inte någon
              gemensam reservation om riktlinjerna för budgetpolitiken. Det
              finns ingen gemensam reservation om riktlinjerna för den ekonomiska
              politiken. Det finns inte en gemensam riktlinje för skattepolitiken.
              Det finns ingen överenskommelse vare sig för utgifter eller för
              inkomster.
            </seg>
            <seg n="89f0f515">
              Tydligast är det på skattesidan. Socialdemokraterna vill försämra
              jobbavdraget, ta bort arbetsgivaravgiftssänkningen för unga och
              ta bort hushålls- och ROT-avdraget. Till det kommer Miljöpartiets
              2025-miljarderspuck för att höja bensinskatten en åtgärd som naturligtvis
              skulle ha fullkomligt förödande effekter på hushållsekonomin i
              det ekonomiska läge vi är. Längst ut på vänsterkanten ropar vänsterpartisterna:
              Höj arbetsgivaravgiften! Höj bolagsskatten!
            </seg>
            <seg n="0fda5345">
              Hur det skulle kunna bli en ansvarsfull politik som kan lägga
              grund för fler jobb i svensk ekonomi är obegripligt för mig. Det
              är ju inte bara jag som tycker att det är obegripligt. Stora delar
              av Vänsterpartiet, Miljöpartiet och Socialdemokraterna delar den
              synen. Annars skulle man naturligtvis lägga fram en gemensam politik
              där huvuddragen i ekonomiska riktlinjer, budgetriktlinjer och
              skatteriktlinjer fanns på plats. Så är inte fallet.
            </seg>
          </u>
          <note type="speaker" n="24a9b9e0">
            Anf. 43 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-5" n="f87f9a08">
            <seg n="d2ae6d0a">
              Herr talman! Jag vet inte om Anders Borg försöker skrämmas på
              något sätt. Jag kan påminna om att Anders Borgs regering inte
              hade pratat ihop sig om varenda fråga innan man bildade regering.
              Man lade så småningom fram ett valmanifest. Vi visste väldigt
              lite om vad man skulle göra tillsammans.
            </seg>
            <seg n="352c5bdc">
              Det är många frågor som de borgerliga partierna fortfarande är
              oense om. Jag kan nämna kollektivavtal till exempel som Moderaterna
              gillar men som Centern tycker är ett hinder för den fria rörligheten.
              Ett annat exempel är LAS lagen om anställningsskydd som Moderaterna
              numera gillar men som Centern tänker avskaffa. Det finns en mängd
              områden där ni, Anders Borg, inte är överens. Ni kommer kanske
              att lägga fram ett valmanifest så småningom vad vet jag men det
              finns frågor som ni inte är överens om.
            </seg>
            <seg n="b77c3f36">
              Det finns frågor som vi i Socialdemokraterna, Vänstern och Miljöpartiet
              inte heller är överens om. Vi är tre olika partier. Men vi tänker
              ta ansvar. Vi lade nämligen fram budgetar tillsammans under hela
              2000-talet. Det lyckades vi väldigt bra med.
            </seg>
            <seg n="b3ca852b">
              Nu handlar det om Anders Borgs regering; det är ju Anders Borg
              som regerar. Anders Borg påstår att han tar ansvar för Sveriges
              ekonomi när han säger att vi inte har råd att se till att arbetslösheten
              sjunker. Finanspolitiska rådet säger att det är möjligt att sänka
              arbetslösheten med aktiva åtgärder. När Anders Borg pratar om
              automatiska stabilisatorer menar han egentligen att vi har ett
              trygghetspaket med a-kassa. Men den a-kassan har ni ju försämrat.
              Ni har sett till att människor inte är trygga.
            </seg>
            <seg n="af77ff71">
              Anders Borg säger en sak, men gör något helt annat. Arbetslösheten
              fortsätter att rusa i höjden.
            </seg>
          </u>
          <note type="speaker" n="23744be2">
            Anf. 44 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-15" n="79d1d8d5">
            <seg n="ac1d4962">
              Herr talman! Låt oss konstatera att vi har en mycket omfattande
              global nedgång som möts av en mycket expansiv politik. Vi kan
              inte hindra att nedgången slår igenom. Vi kan inte isolera Sverige.
              Vi kan inte överbrygga en konjunktur.
            </seg>
            <seg n="b7d3d804">
              Finanspolitiken är mycket expansiv. Det är aktiva åtgärder som
              ligger över de riktlinjer som EU-kommissionen och Europeiska rådet
              har enats om. Vi har automatiska stabilisatorer som är mycket
              omfattande. Vi har inte monterat ned tryggheten och avskaffat
              a-kassan i Sverige.
            </seg>
            <seg n="0b3a2b37">
              När konjunkturen vänder ned ser vi att Sverige har mer omfattande
              sociala trygghetssystem än de flesta andra länder. Därtill har
              vi ett skattesystem som gör att vi dämpar nedgången. Till det
              kommer penningpolitiken och åtgärderna för att säkra finansiell
              stabilitet mer omfattande än i praktiskt taget alla andra länder.
              Därtill har vi en växelkurs som försvagas. Sammantaget är den
              samlade effekten av den ekonomiska politiken, när man väger ihop
              de tre komponenterna, mer expansiv än i de flesta andra länder.
            </seg>
            <seg n="2f7922aa">
              Jobbpolitiken är glasklar. Jobbskatteavdrag är en åtgärd som
              utvärderas gång på gång och alltid landar som den effektivaste
              när det gäller att långsiktigt få arbetsmarknaden att fungera
              bättre och få fler i arbete.
            </seg>
            <seg n="dcb445f2">
              När det gäller utbildning är det satsningar på lärlingar, praktisk
              utbildning, yrkesvux och kvalificerad yrkesutbildning. Det handlar
              om en aktiv arbetsmarknadspolitik, från 2 till 5 procent av arbetskraften,
              för att se till att människor hålls i aktivitet när ekonomin försvagas.
              Det handlar om ett stort tillskott till kommunsektorn för att
              säkra efterfrågan.
            </seg>
            <seg n="ab37e86a">
              Men detta är inte ett försök att göra en överbryggningspolitik
              som löser ut Sverige, för det går inte, utan det är ett sätt att
              dämpa genomslaget och försöka att långsiktigt säkra att vi tar
              vägen tillbaka till full sysselsättning.
            </seg>
            <seg n="9d1345d2">
              Sedan går det inte att komma ifrån att Vänsterpartiet, Miljöpartiet
              och Socialdemokraterna saknar en gemensam ekonomisk politik. De
              har inte budgetriktlinjer, de har inte skatteriktlinjer, och de
              har inte riktlinjer för en ekonomisk politik. Det kommer inte
              heller att gå att få en ansvarsfull ekonomisk politik ur den konstellationen.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="9e9ba65f">
            7 § Svar på interpellation 2008/09:470 om krediter till statliga
            myndigheter
          </note>
          <note type="speaker" n="8619ebc9">
            Anf. 45 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-16" n="79d1d8d5">
            <seg n="7f322e59">
              Herr talman! Bosse Ringholm har i sin interpellation ställt fyra
              frågor:
            </seg>
            <seg n="6c5d3d09">
              Till de anslag som riksdagen beslutat om finns det en möjlighet
              att koppla en begränsad anslagskredit enligt budgetlagens 6 §.
              Anslagskrediten får uppgå till högst 10 procent av anvisat anslag,
              och ett utnyttjande reducerar tillgängliga medel under följande
              år med motsvarande belopp.
            </seg>
            <seg n="c82ae191">
              I normalfallet uppgår anslagskrediten till 3 procent för anslag
              för förvaltningsändamål och övriga anslag, med undantag för regelstyrda
              anslag där anslagskrediten normalt uppgår till 5 procent. De beviljade
              anslagskrediterna i myndigheternas regleringsbrev uppgår till
              sammanlagt 31,3 miljarder kronor.
            </seg>
            <seg n="97945a75">
              Regeringen har beviljat anslagskrediter för 314 av totalt 528
              anslag. De anslag som har en anslagskredit disponeras av 183 myndigheter,
              vilket motsvarar de allra flesta myndigheter med anslagsfinansiering.
            </seg>
            <seg n="461c07ad">
              Regeringen följer noga myndigheternas resursbehov och kostnadsutveckling.
              Regeringen har möjlighet att under året öka eller minska anslagskrediterna.
              I den ekonomiska vårpropositionen för 2009 har regeringen gjort
              en bedömning av myndigheternas utnyttjande av anslagskredit i
              samband med förbrukningen av anslagsbehållningar. Förbrukningen
              av anslagsbehållningar ingår som en del av de takbegränsade utgifterna
              och den budgetpolitiska restriktionen utgörs av utgiftstaket för
              staten.
            </seg>
          </u>
          <note type="speaker" n="bfbb9b16">
            Anf. 46 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-9" n="bb66c6b6">
            <seg n="f2cb0045">
              Herr talman! Jag har ställt fyra frågor till Anders Borg om de
              statliga myndigheternas kreditmöjligheter. Jag ber att få tacka
              för svaren på de två första frågorna som är av ren sakkaraktär.
              Jag har fått svar på dem. De två andra frågorna har jag inte fått
              något riktigt svar på. Den tredje frågan gäller om regeringen
              gör någon ny bedömning när det gäller omfattningen av de statliga
              krediterna. Den sista frågan är naturligtvis också oerhört viktig,
              nämligen om regeringen gör en bedömning av att krediterna kommer
              att öka under året. Jag har inte fått något svar på dessa två
              frågor.
            </seg>
            <seg n="38d86d78">
              Bakgrunden till att jag har väckt denna diskussion är att det
              är alldeles uppenbart att det finns flera statliga myndigheter
              som har en underfinansierad budget, det vill säga att regeringen
              begär mer av myndigheterna än vad de har fått pengar för. Polisen
              är ett sådant exempel. Polisen visar hela tiden på ett miljardunderskott.
              Regeringen säger att polisen ändå ska göra det som regeringen
              anser att polisen ska göra. Men polisen säger att pengarna inte
              räcker till. Det fattas 1 miljard, och man får leva på lån.
            </seg>
            <seg n="179e8c8d">
              Försäkringskassan är också ett sådant exempel. Regeringen har
              gett uppgifter till Försäkringskassan som kostar mer att utföra
              än vad man ursprungligen fick i sin budget. Försäkringskassan
              säger att det kommer att bli stora underskott.
            </seg>
            <seg n="8849b2d9">
              Därför tvingades regeringen i tilläggsbudgeten för någon månad
              sedan att ge extra pengar till polisen och Försäkringskassan.
              Men trots att man ger extra pengar till polisen och Försäkringskassan
              kommer det ändå inte att räcka. Därför är det naturligtvis allvarligt
              att regeringen medvetet driver verksamhet i statliga myndigheter
              på kredit helt enkelt på krita, på lån i stället för att anslå
              tillräckligt mycket resurser till dessa myndigheter.
            </seg>
            <seg n="215e206d">
              Nu bekräftar Anders Borg i sitt svar till mig att nästan alla
              statliga myndigheter har krediter och har möjlighet att leva på
              lån. Det är naturligtvis allvarligt eftersom Anders Borg har lyckats
              försämra de offentliga finanserna, från ett överskott på 70 miljarder
              kronor som han ärvde av den socialdemokratiska regeringen till
              ett underskott på nästan 200 miljarder kronor. Det är hans egen
              bedömning, inte min. Hans bedömning är att han har lyckats gå
              från plus 70 miljarder till ett minus på ett par hundra miljarder.
              Det är klart att om det fylls på genom att de statliga myndigheterna
              ska låna, låna och låna och krediterna bara blir större och större
              är det allvarligt.
            </seg>
            <seg n="0e46da0b">
              Jag kan förstå att det kanske är bakgrunden till att Anders Borg
              inte vill göra en bedömning av hur mycket lånen eller krediterna
              kommer att öka i de statliga myndigheterna. Det är naturligtvis
              allvarligt om regeringen tappar greppet helt i fråga om låneutvecklingen
              och kreditutvecklingen i de statliga myndigheterna och om regeringen
              inte ens gör en bedömning eftersom Anders Borg uppenbarligen inte
              kan svara på frågan om krediterna kommer att öka i de statliga
              myndigheterna.
            </seg>
            <seg n="2f7f4156">
              Nu har Anders Borg en chans till när han inte i det skriftliga
              svar som han läste upp alldeles nyss gav svar på frågan om omfattningen
              av krediterna och om de eventuellt kommer att öka. Han kan i nästa
              inlägg i alla fall göra sin bedömning om det kommer att hända
              någonting på detta område.
            </seg>
            <seg n="e987960f">
              Det är klart att det är allvarligt med en finansminister som
              har lyckats fördärva de offentliga finanserna på ett par år, från
              ett kraftigt överskott till ett kraftigt underskott, och om underskottet
              kanske blir ännu större än det som han själv har prognostiserat
              därför att han har lämnat så stora lånemöjligheter till myndigheterna.
              Han har alltså begärt mer av myndigheterna än vad myndigheterna
              har fått pengar för. Det är inte myndigheternas fel om polisen
              tvingas ha ständiga underskott. Bara polisen i Helsingforss län
              har ett underskott i storleksordningen 50 miljoner kronor trots
              att man har tvingats reducera antalet civilanställda och vidta
              en rad andra åtgärder för att få ned sina kostnader. Trots det
              är det stora underskott inte bara hos polisen i Helsingforss län
              utan även i Gävleborgs län och i en rad andra län också.
            </seg>
            <seg n="e6c01901">
              Det är uppenbarligen så att många statliga myndigheter inte får
              de pengar som de behöver ha och att Anders Borg saknar kontroll
              över den ekonomiska utvecklingen.
            </seg>
          </u>
          <note type="speaker" n="dafcae30">
            Anf. 47 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-17" n="79d1d8d5">
            <seg n="3374608f">
              Herr talman! Låt mig konstatera tre saker.
            </seg>
            <seg n="4b14eef3">
              För det första: Den borgerliga regeringen ökade överskotten i
              de offentliga finanserna. Det har gjort att vi har kunnat föra
              en finanspolitik som är bland de mer expansiva inom EU-länderna
              och industriländerna för att möta nedgången. Det har vi diskuterat
              i tidigare interpellationer, och jag tänkte därför inte återkomma
              till det.
            </seg>
            <seg n="50975ba7">
              För det andra: Det har inte skett några förändringar av regelverket
              för anslagskrediter, utan anslagskrediter används som anslagskrediter
              alltid har använts.
            </seg>
            <seg n="c0a26b3a">
              För det tredje: Det finns verksamheter Bosse Ringholm nämner
              ett par polisen, Försäkringskassan och Skatteverket, som har ett
              utnyttjande av anslagskrediter. Det är inte på något sätt anmärkningsvärt
              men ändå ett utnyttjande av anslagskrediter.
            </seg>
            <seg n="4e1b202f">
              Varför kan jag då inte ge besked om hur detta ska se ut framöver?
              Det kan jag inte göra av det enkla skälet att vi ska göra en noggrann
              budgetprövning i höstens budget. Den kommer att ske med utomordentligt
              hårda restriktioner eftersom vi har stora underskott framåt i
              de offentliga finanserna. Då måsta alla olika myndigheter vägas
              av noggrant.
            </seg>
            <seg n="5c5a1025">
              Jag är den förste att erkänna att Skatteverket har viktiga och
              centrala arbetsuppgifter, precis på samma sätt som Försäkringskassan
              och polisen har det. Men jag kan inte föregripa en normal budgetprövning
              och lämna besked om dessa myndigheters anslag framåt.
            </seg>
          </u>
          <note type="speaker" n="580c67fd">
            Anf. 48 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-10" n="bb66c6b6">
            <seg n="a0fc89c6">
              Herr talman! Det är alldeles uppenbart att Anders Borg är medveten
              om att regeringen har givit flera statliga myndigheter han nämnde
              själv Försäkringskassan, polisen och Skatteverket mer uppdrag
              och uppgifter än vad de har fått pengar för. Det normala är att
              de uppdrag och de pengar som man ger en myndighet hänger ihop.
              Men Anders Borg är medveten om att det inte hänger ihop. Han säger
              att man ska återkomma och se om man måste göra någon form av justering.
            </seg>
            <seg n="e6c6b237">
              Då börjar jag känna lite oro. Anders Borg verkar inte ha något
              grepp om de statliga myndigheternas kostnadsutveckling om han
              inte kan svara mer preciserat. Han säger att han inte kan svara.
              Det får jag väl se som ett erkännande av att han kanske känner
              samma oro som jag över att kostnaderna är på väg att eskalera
              och att han inte riktigt har kontroll över det.
            </seg>
            <seg n="68cc1e3d">
              Vi har sett att det som ökar i regeringens ekonomiska politik
              är arbetslösheten och budgetunderskottet. De offentliga underskotten
              blir bara större och större. För en kort tid sedan var det stora
              överskott. Arbetslösheten ökar kraftigt.
            </seg>
            <seg n="80cb58fb">
              Från början sade Anders Borg, Reinfeldt och andra att varsel
              bara är varsel, det är inte så mycket att bry sig om. Men varsel
              är nu en realitet i form av arbetslöshet. Var fjärde ung människa
              i Sverige går utan jobb i dagsläget, trots att Anders Borg i valrörelsen
              lovade arbete, arbetslinje och att alla skulle få jobb. Numera
              lovar Anders Borg lite bidrag, inte så mycket bidrag men kanske
              lite. Men varannan arbetslös i Sverige får inte ersättning från
              Arbetslöshetskassan. Det går åt mer pengar till arbetslösheten
              av det enkla skälet att arbetslösheten på kort tid ökat och är
              på väg att fördubblas med Anders Borgs och regeringens passivitet.
            </seg>
            <seg n="4760cbd9">
              Då är jag orolig för att regeringen är lika passiv när det gäller
              kostnadsutvecklingen hos de statliga myndigheterna. Anders Borg
              har uppenbarligen inget svar utan ber att få återkomma i höst.
              Det hinner hända mycket. Anders Borg har tappat styrpinnen i många
              andra sammanhang, och risken är att han inte heller kan styra
              på det här området.
            </seg>
          </u>
          <note type="speaker" n="3e61f532">
            Anf. 49 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-18" n="79d1d8d5">
            <seg n="3dd2a123">
              Herr talman! Kärnan i den här debatten handlar alltså om anslagskrediter
              och offentliga finanser. Det är uppenbart att den här regeringen
              tog stort ansvar för att vårda de offentliga finanserna. Det är
              därför vi har kunnat möta nedgången med en mycket expansiv finanspolitik.
            </seg>
            <seg n="550c0f58">
              Vi har anslagskrediter i Sverige. Det har vi haft tidigare, och
              det har vi nu. Anslagskrediterna är ett system som bygger på att
              skapa buffertar kring de oförutsägbarheter som finns i mycket
              omfattande system med olika anslag. Det har inte skett några förändringar
              i det regelverket, utan det är precis samma regelverk som gäller
              nu som tidigare.
            </seg>
            <seg n="3025014c">
              Vi har ett stort antal myndigheter. Det vore mig fullständigt
              främmande att här på våren avgöra hur myndighetsanslagen ska prövas
              i höstens budget. Vi har över 180 myndigheter som berörs. Jag
              kan naturligtvis inte nu säga att med myndighet A, B eller C ska
              vi göra på det ena eller det andra sättet. Det vet Bosse Ringholm
              mycket väl. Det ska ske en hård, noggrann och stram budgetprövning
              i höst.
            </seg>
            <seg n="6c57e228">
              Det finns viktiga verksamheter som har anslagskrediter, men det
              finns många andra viktiga verksamheter i statens hägn. Vi har
              byggt ett väl fungerande samhälle bland annat på att vi har väl
              fungerande statliga myndigheter. Då ska vi vårda det systemet
              och den prövningen noggrant. I det systemet ligger anslagskrediter.
            </seg>
            <seg n="0ca89f47">
              Vi ska inte upprepa debatten om jobbpolitiken. Vi har en expansiv
              finanspolitik, expansiv penningpolitik och omfattande åtgärder
              för att vårda kreditsystemet och en jobbpolitik byggd både på
              en expansiv politik och på satsningar på att göra det mer lönsamt
              att arbeta, på att förstärka utbildningssystemet, på aktiva arbetsmarknadspolitiska
              insatser och för den delen på att vårda efterfrågan genom att
              satsa på kommunerna.
            </seg>
          </u>
          <note type="speaker" n="c08c8733">
            Anf. 50 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-11" n="bb66c6b6">
            <seg n="635ca4d1">
              Herr talman! Anders Borg säger att regeringen har en aktiv jobbpolitik.
              Den jobbpolitiken har resulterat i 100 000 flera arbetslösa det
              senaste året. Var fjärde ung människa i vårt land går utan jobb.
              Det är regeringens jobbpolitik. Regeringen har helt tappat greppet
              om statsfinanserna och de offentliga finanserna. Från att ha ärvt
              ett stort överskott är man nu på väg mot ett jätteunderskott på
              ett par hundra miljarder kronor. Då borde Anders Borg känna lite
              oro för det faktum att flera statliga myndigheter har fått ett
              stort uppdrag men för lite pengar. Det är därför polisen går med
              miljardunderskott.
            </seg>
            <seg n="f98a06c8">
              Anders Borg säger att han inte kan avgöra hur mycket de ska få.
              Men han är ändå medveten om problemet. Det är väl på ett sätt
              ett framsteg ändå att han är medveten om att det är ett stort
              problem. Anders Borg är mästare i att ofta hålla med och säga
              att han förstår, att han delar uppfattningen, att han är medveten.
              Men sedan gör han ingenting.
            </seg>
            <seg n="79f2bffb">
              Ander Borg är väldigt angelägen om att vi ska göra något åt de
              arbetslösa. Vi måste ha en arbetsmarknadspolitik, men han har
              ingen arbetsmarknadspolitik. Vi har aldrig haft så få människor
              i arbetsmarknadsutbildning som nu. På ett år har Anders Borg och
              hans regering halverat antalet personer i arbetsmarknadsutbildning.
              Det är nu människor skulle få chansen att få en utbildning för
              att sedan om något år när konjunkturen blir bättre och det finns
              en efterfrågan på arbetskraft med sin nya utbildning kunna säga:
              Jag kan ta jobbet, jag har fått en bra utbildning. Nu har Anders
              Borg halverat arbetsmarknadsutbildningen för de arbetslösa.
            </seg>
            <seg n="0850c7fb">
              Jag är orolig därför att Anders Borg säger en sak och gör någonting
              helt annat, eller rättare sagt ingenting alls eller väldigt lite.
            </seg>
            <seg n="8dfe7d85">
              När det gäller de statliga myndigheternas utveckling är det samma
              sak. Han är medveten om att Polisen har för lite pengar, Försäkringskassan
              har för lite pengar, Skatteverket har för lite pengar, och så
              vidare. Men han gör ingenting, han är bara orolig. Det gör mig
              orolig.
            </seg>
          </u>
          <note type="speaker" n="89e9bc65">
            Anf. 51 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-19" n="79d1d8d5">
            <seg n="e51c8aa5">
              Herr talman! Jag vill gärna bidra till Bosse Ringholms goda nattsömn,
              han ska inte behöva vara orolig. Ett viktigt besked från min sida
              måste vara att jag inte tänker föregripa budgetprövningen för
              myndigheterna. Vi ska ha en ordning i Sverige där varje krona
              prövas noggrant. Det vet Bosse Ringholm mycket väl. Det var den
              ordning som gällde när Bosse Ringholm var finansminister. Den
              ska vi inte frångå. Budgetprövningen görs i augusti september.
              Då avgör vi hur anslaget ska fördelas mellan myndigheterna, och
              då ska svåra val och noggranna avvägningar göras.
            </seg>
            <seg n="7f8070ef">
              När det gäller jobbpolitiken är det viktigt att man får en riktig
              bild. Sveriges regering tillhör de mest aktiva bland industriländerna.
              Det är naturligt, vi drabbas hårt. Vi är ett exportberoende land
              med tung industri som ser efterfrågan falla kraftigt. Det är därför
              vi har lagt större aktiva åtgärder än vad de europeiska planerna
              föreskriver. Det är därför vi har ett system byggt på de största
              automatiska stabilisatorerna av industriländerna. Det är därför
              som Sveriges riksbank har valt att kraftfullt sänka räntorna.
              Vi har gått ut med likviditetsstöd och inlåningsstöd till bankerna
              via Riksgäldskontoret och Riksbanken för att säkra att den finansiella
              sektorn fungerar väl. Till det kommer att exportens nedgång dämpas
              av växelkursen.
            </seg>
            <seg n="28e25f51">
              Aktiv jobbpolitik, jobbavdraget hörnstenen är att vi gör det
              mer lönsamt för låg- och medelinkomsttagare att vara på arbetsmarknaden.
              Det gör att arbetsmarknaden fungerar bättre, att lönebildningen
              fungerar bättre och att sysselsättningen på lång sikt har förutsättningar
              som är bättre än vad de var innan.
            </seg>
            <seg n="0ea3f7eb">
              Breda satsningar på utbildning, lärlingssystem och kvalificerade
              yrkesutbildningar är viktiga åtgärder. Aktiv arbetsmarknadspolitik
              ännu en hörnsten i den svenska modellen, som utgör ett värn mot
              lågkonjunkturens förskräckande effekter på sysselsättningen. Det
              här är regeringens politik, det är en aktiv jobbpolitik.
            </seg>
            <seg n="f0e5efd5">
              Jag ska återkomma till myndighetsanslagen i höst.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="5d7322e7">
            8 § Svar på interpellationerna 2008/09:471 och 472 om regeringens
            politik och vallöften
          </note>
          <note type="speaker" n="ab06abf6">
            Anf. 52 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-20" n="79d1d8d5">
            <seg n="77cd3fb9">
              Herr talman! Monica Green har frågat mig vad som kan göras åt
              den höjda arbetsgivaravgiften för småföretagare och vilka åtgärder
              som kan vidtas för att skapa fler jobb. Monica Green har även
              frågat vad statsministern avser att göra för att jobbskapande
              åtgärder ska gå före skattesänkningar. Hon har även frågat statsministern
              hur löftena om att minska utanförskapet och få fler i arbete ska
              infrias samt hur arbetsgivaravgifterna för småföretagare ska sänkas.
              Då frågorna till finansministern och statsministern i princip
              är identiska besvaras de samtidigt.
            </seg>
            <seg n="52c7f083">
              Tidigare fanns ett särskilt avdrag på 5 procent vid beräkningen
              av socialavgifterna upp till ett visst tak. Avdraget syftade till
              att stimulera nyanställningar och uppmuntra egenföretagande. Men
              effekterna av avdraget var ifrågasatta. Till exempel bedömde riksdagens
              revisorer att kostnaden per skapat jobb var mycket hög. Regeringen
              har därför tagit bort det särskilda avdraget, och budgetförstärkningen
              har tagits i anspråk av andra och effektivare sysselsättningsskapande
              åtgärder.
            </seg>
            <seg n="ccf2eb64">
              Regeringens långsiktiga sysselsättningspolitik syftar till att
              få fler människor i arbete och att minska utanförskapet. För att
              åstadkomma detta har regeringen genomfört reformer som gör det
              mer lönsamt att arbeta och mer lönsamt att anställa. Därutöver
              har reformer genomförts som förbättrar arbetsmarknadens funktionssätt.
              Sammantaget har en mängd strukturellt riktiga åtgärder genomförts,
              som av flera oberoende granskare bedöms öka den långsiktiga sysselsättningen
              och minska utanförskapet.
            </seg>
            <seg n="5e09efc9">
              Arbetet med att varaktigt höja sysselsättningen och minska utanförskapet
              fortgår. Regeringen bedömer att direkt jobbskapande åtgärder är
              det mest effektiva sättet att dämpa den sysselsättningsnedgång
              som följer i den globala krisens spår. Därför höjs statsbidragen
              till kommunerna kraftigt. Regeringen gör också bedömningen att
              aktiv arbetsmarknadspolitik är det mest effektiva sättet att motverka
              att arbetslösheten biter sig fast på höga nivåer. Därför satsas
              stora resurser på arbetsmarknadspolitiska åtgärder. Samtliga åtgärder
              genomförs inom ramen för sunda offentliga finanser, vilket är
              en förutsättning för att framgent kunna ha beredskap för att göra
              ytterligare insatser.
            </seg>
          </u>
          <note type="speaker" n="239b42a3">
            Anf. 53 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-6" n="f87f9a08">
            <seg n="b185df3f">
              Herr talman! Jag har ställt frågor till statsministern, för jag
              tycker att det börjar bli väl märkligt att man säger en sak och
              gör en helt annan. Jag trodde att statsministern kanske ville
              komma och debattera med mig om utfästelserna i valrörelsen som
              inte håller längre, nämligen att man skulle sätta jobben främst,
              att man skulle göra det mindre krångligt för företagarna och så
              vidare. De sakerna har ju helt spolierats. Men det ville inte
              statsministern diskutera så han skickar fram Anders Borg i stället.
            </seg>
            <seg n="20d6c9ac">
              Som jag sade tidigare: Jämställdhetsministern vill inte komma
              och statsministern vill inte komma. Men jag kan debattera med
              Anders Borg. Det är inga problem för min del.
            </seg>
            <seg n="a60ecbef">
              Problemet är att Anders Borg är likadan. Han säger en sak men
              gör en annan. Han slaktade komvux när han tillträdde som finansminister.
              Han tog bort arbetsmarknadspolitiska åtgärder. Han såg till att
              arbetslösa människor skulle bli fattiga, eftersom han tyckte att
              de var för lata. Många trodde kanske i början att det där gav
              jobb, men det visade sig att det var högkonjunkturen som skapade
              jobben. Anders Borg själv har faktiskt sagt vid några tillfällen:
              Det tar två år innan vår politik börjar bita, så det som sker
              med jobben nu i början kan inte vi ta ansvar för.
            </seg>
            <seg n="e521afe7">
              Det var många som trodde att det var er politik som gav jobb
              då. Nu visar det sig att det inte var så. Otrygghetschocken har
              ju bidragit till att lågkonjunkturen har förstärkts mycket mer
              i Sverige än på andra håll i världen. Det blir ett problem när
              ni i en valrörelse säger att ni sätter jobben främst och när ni
              sedan har möjlighet att göra det under de svåra tiderna inte sätter
              jobben främst längre. Nej, då säger Anders Borg: Vi har inte råd
              att sätta jobben främst.
            </seg>
            <seg n="1f8f8ba6">
              Varför vill ni inte sätta jobben främst? Det finns ju många förslag
              på hur man skulle kunna göra det. Både Konjunkturinstitutet och
              ert eget finanspolitiska råd har sagt det och vi från oppositionen
              har under en lång tid sagt att man måste vidta mer aktiva åtgärder
              för att mildra jobbkrisen. Men Anders Borg slår dövörat till och
              säger: Nej, våra åtgärder är så bra. Vi sänker skatten. Då blir
              det fler jobb. Men i praktiken visar det sig att det inte blir
              några fler jobb av de sänkta skatterna. Åtminstone syns inte de
              jobben nu. Arbetslösheten fortsätter att rusa i höjden. Med andra
              ord är regeringens främsta vallöfte fullständigt raserat. Ändå
              är Anders Borg nöjd med vad han har gjort. Han tycker att det
              är tillräckligt bra och att man inte behöver göra mer nu.
            </seg>
            <seg n="2b73d999">
              Men utanförskapet ökar med Anders Borgs politik, och Bidragssverige
              biter sig fast. Utanförskapet ökar i Tensta, i Rosengård och i
              många andra delar av Sverige nu. Människor där börjar nu sitt
              yrkesliv som arbetslös. Det är oroväckande, för det finns jobb
              som kommer att försvinna och som aldrig kommer att komma tillbaka
              till arbetsmarknaden. Och det här vill inte Anders Borg göra något
              åt. Han påstår att han har en aktiv arbetsmarknadspolitik, men
              han har inte det. Han står handfallen. Han lägger tillbaka lite
              av det som vi socialdemokrater hade när det gäller arbetsmarknadspolitik,
              komvux och andra utbildningar. När han lägger tillbaka lite av
              det som han har slaktat kallar han det för stora reformer och
              säger att vi är bättre än resten av Europa. Men det tar väldigt
              lång tid att komma tillbaka till den nivå som var när vi regerade.
            </seg>
          </u>
          <note type="speaker" n="7ac8399a">
            Anf. 54 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-21" n="79d1d8d5">
            <seg n="7438792e">
              Herr talman! Det är två frågor som reses här: Vilka åtgärder
              kan man vidta för att skapa fler jobb, och vad betyder de höjda
              arbetsgivaravgifterna för småföretagare? Låt oss ta frågorna på
              största möjliga allvar. Vad är jobbskapande åtgärder?
            </seg>
            <seg n="7061fdd6">
              Jag ska här utvärdera vad som hände 2005 och 2006, eftersom det
              då inte var min regering som styrde och jag därmed kanske kan
              göra det med något större opartiskhet.
            </seg>
            <seg n="c63635d2">
              Det var inte bara högkonjunkturen som skapade jobb under den
              socialdemokratiska regeringstiden, utan det var också socialdemokratisk
              politik som bidrog till högre sysselsättning. Det är naturligtvis
              fyra åtgärder som jag då främst tänker på. Det är kompensationen
              för egenavgifterna, de 60 miljarder som sänkte marginalskatterna
              för låg- och medelinkomsttagare med någonstans mellan 3 och 5
              procent, som enligt de beräkningar man kan göra förmodligen bidrog
              till att sysselsättningen varaktigt steg med 30 00060 000 personer.
              Arvs- och gåvoskatten avskaffades, en viktig åtgärd för att förbättra
              företagsklimatet. Det är svårt att värdera hur många jobb som
              kom tack vare att Socialdemokraterna avskaffade arvs- och gåvoskatten,
              men förmodligen bidrog det till ett väsentligt bättre företagsklimat.
              Socialdemokraterna skärpte regelverket i a-kassan relativt kraftigt.
              Andelen arbetssökande som fick sanktioner för att de inte sökte
              jobb tillräckligt aktivt tredubblades under de här åren. Man stramade
              upp regelverket för sjukförsäkringen, vilket bidrog till att vi
              började vägen tillbaka med en enhetlig försäkringskassa och ett
              bättre regelverk.
            </seg>
            <seg n="7c1eeeef">
              Vilka av de här åtgärderna är allra viktigast? Är det kompensationen
              för egenavgifterna, avskaffandet av arvs- och gåvoskatten, åtstramningen
              av a-kassan eller uppstramningen av sjukförsäkringen? Det är svårt
              att värdera hur många jobb de bidrog till och hur stor roll de
              olika faktorerna spelade. Såvitt jag kan bedöma var förmodligen
              den viktigaste åtgärden kompensationen för egenavgifterna. Det
              var en stor skattelättnad som bidrog till att någonstans mellan
              30 000 och 60 000 personer ytterligare kom i arbete. Det är, precis
              som jobbavdraget, en åtgärd som är viktig för att fler ska arbeta.
            </seg>
            <seg n="f9aaee23">
              Låt oss då ta nedsättningen av arbetsgivaravgifterna. När infördes
              den? Jo, den infördes efter en förhandlingsuppgörelse mellan Socialdemokraterna
              och Centerpartiet under den tid man samarbetade. Sedan tog Socialdemokraterna
              ett kraftigt steg för att minska nedsättningen, därför att vi
              under flera år fick utvärderingar som visade att 4 av 5 kronor
              av nedsättningen gick till företag som hade en lönesumma som var
              så hög att nedsättningen över huvud taget inte hade någon effekt.
              Då valde Socialdemokraterna, väl beskrivet i propositionen, när
              man avskaffade arvs- och gåvoskatten att delfinansiera det med
              nedsättningen av arbetsgivaravgifterna.
            </seg>
            <seg n="3551c794">
              Vi vet också att den socialdemokratiska regeringen ville avskaffa
              förmögenhetsskatten. Det finns väl uttalat av Göran Persson i
              intervjuboken av Erik Fichtelius. Det erbjudande som Göran Persson
              då gav till Svenskt Näringsliv var att avskaffandet av förmögenhetsskatten
              skulle finansieras med att nedsättningen av arbetsgivaravgifterna
              togs bort.
            </seg>
            <seg n="a9328e7e">
              Varför ville Göran Persson göra detta, ta bort arvs- och gåvoskatten,
              ta bort förmögenhetsskatten och samtidigt minska nedsättningen?
              Jo, det var för att nedsättningen hade ringa eller obefintlig
              effekt på sysselsättningen. Men arvs- och gåvoskatten och förmögenhetsskatten
              är viktiga skatter när det handlar om att förstärka företagsklimatet
              i Sverige. Där gjorde Socialdemokraterna en riktig bedömning när
              man minskade nedsättningen och avskaffade arvs- och gåvoskatten,
              precis på samma sätt som det erbjudande som Göran Persson gav
              till Svenskt Näringsliv att ta bort förmögenhetsskatten och finansiera
              det med nedsättningen var en rimlig åtgärd. Det hade bidragit
              till att förstärka tillväxten.
            </seg>
            <seg n="2d185804">
              Det här är åtgärder, för att svara på frågorna, som skapar förutsättningar
              för fler jobb: Skattelättnader som minskar marginaleffekterna,
              precis som kompensationen för egenavgifterna. Varför den höjda
              arbetsgivaravgiften för småföretag? Jo, för att finansiera viktiga
              lättnader, precis som när man tog bort arvs- och gåvoskatten och
              förmögenhetsskatten.
            </seg>
          </u>
          <note type="speaker" n="c2c717ec">
            Anf. 55 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-7" n="f87f9a08">
            <seg n="1e4d918e">
              Herr talman! Den borgerliga regeringen gick till val på att minska
              krånglet för småföretagare. Och Maud Olofsson har vid ett antal
              tillfällen sagt att hon ska sänka arbetsgivaravgiften, men hon
              började med att höja den. Anders Borg förklarar nu varför han
              inte vill sänka arbetsgivaravgiften. Men det är ändå så att Maud
              Olofsson ger sken av att hon vill sänka den arbetsgivaravgift
              som hon höjde när hon tillträdde som näringsminister. Man gör
              en sak och säger en helt annan.
            </seg>
            <seg n="d68d1030">
              Ni skulle minska krånglet. Men nu har ni ju infört krångel i
              och med det nya ROT-avdraget. Många småföretagare inom byggbranschen
              hör av sig och säger att det nya ROT-avdraget som regeringen har
              infört är ett oerhört krångligt system.
            </seg>
            <seg n="601c27cb">
              Apropå ROT-avdrag måste jag passa på att berätta om den stora
              reform som vi socialdemokrater tillsammans med Miljöpartiet och
              Vänsterpartiet föreslår, nämligen ett ROT-program för allmännyttan
              så att vi sätter fler byggnadsarbetare i arbete och ser till att
              allmännyttans bostadsbestånd får en modernare och mer energismart
              och miljövänlig utformning. Det skulle ge många jobb, det skulle
              se till att Sverige står rustat i nästa högkonjunktur och det
              skulle också sänka energikostnaderna. Det är en smart åtgärd i
              lågkonjunktur, för som vi tidigare talat om här i dag, Anders
              Borg och jag, är det ganska smart att satsa på saker i lågkonjunktur.
              Att gasa i lågkonjunktur och bromsa i högkonjunktur är ganska
              fiffigt. Jag tycker att Anders Borg ska ta med sig de orden när
              han går tillbaka till Finansdepartementet och funderar på vad
              han ska göra framöver för att sänka den skenande arbetslösheten.
            </seg>
            <seg n="463c7eae">
              Ni gick till val på att ni skulle skapa fler jobb, och nu blir
              det tvärtom. Ni gick till val på att minska utanförskapet, och
              nu blir det tvärtom. Ni gick till val på att minska krånglet,
              och nu blir det tvärtom. Ni säger en sak och ni gör en annan.
            </seg>
            <seg n="1139e9ca">
              Anders Borg har, som vi har pratat om tidigare, försökt ge sken
              av att han tar ansvar, att han gör saker och ting bättre och så
              vidare. Men den bubblan håller på att spricka. Den håller på att
              spricka nu när vi ser att även ekonomijournalister börjar ifrågasätta
              vad Anders Borg egentligen håller på med. Det är en retorik som
              inte håller i praktiken. Det låter bra och det ser tjusigt ut,
              men det blir en helt annan effekt när man sätter i gång det.
            </seg>
            <seg n="32a42190">
              Vi pratade om förhållandena mellan finanspolitik och penningpolitik,
              till exempel. Det ifrågasätts nu ganska starkt vad Anders Borg
              ska kräva av den oberoende Riksbanken när räntan är noll. Kräver
              Anders Borg då att man ska sätta i gång sedelpressarna, tro? Det
              hånade han oss för inför budgetdebatten som fördes här för någon
              månad sedan. Då påstod han att det var vår politik som gjorde
              så att sedelpressarna sattes i gång. I själva verket är det Anders
              Borgs politik som leder till det eftersom han kräver att den oberoende
              Riksbanken ska sköta politiken åt honom. Han påstår ju att han
              själv inget kan göra eftersom han har sänkt skatterna med 80 miljarder.
              Då kan man inget göra när lågkonjunkturen väl kommer och de pengar
              som så väl skulle behövas för att sätta i gång olika jobbskapande
              åtgärder inte finns.
            </seg>
            <seg n="6ca06302">
              Satsa på jobben, Anders Borg! Sätt dem främst igen! Och satsa
              på ungdomarna! De ska inte behöva börja sitt yrkesliv som arbetslösa,
              Anders Borg.
            </seg>
          </u>
          <note type="speaker" n="7865fa6a">
            Anf. 56 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-22" n="79d1d8d5">
            <seg n="6bbf7320">
              Herr talman! Jag ska svara på Monica Greens frågor i interpellationen.
              Den ena gäller höjd arbetsgivaravgift för småföretagare och den
              andra åtgärder för att skapa jobb.
            </seg>
            <seg n="b0a7ed57">
              Vi tar den höjda arbetsgivaravgiften igen. Jag har här texten
              i budgetpropositionen 2005, där Socialdemokraterna motiverade
              den minskning av nedsättningen som då gjordes. Man beskriver effekten
              på sysselsättningen på det här sättet: För arbetsgivare med en
              lönesumma över 852 000 kronor per år påverkas inte marginalkostnaden
              för arbete och därmed inte heller sysselsättningen. Skattebortfallet
              till följd av avdraget för de sistnämnda utgör därför en dödviktskostnad
              för åtgärderna. Här kan jag lägga till att 4 av 5 kronor i nedsättningen,
              det vill säga 80 procent, inte hade någon effekt.
            </seg>
            <seg n="e9f04f47">
              Man fortsätter så här i propositionen: Då det till denna proposition
              föreslås skattelättnader som inte till oväsentlig del kommer företagssektorn
              till del då handlar det alltså om avskaffandet av arvs- och gåvoskatten
              är det rimligt att finansieringen av dessa lättnader sker genom
              vissa förändringar av beskattningen för företagen.
            </seg>
            <seg n="3e07bb00">
              Det är alltså precis så den socialdemokratiska regeringen motiverade
              att man avskaffade arvs- och gåvoskatten och finansierade det
              med en minskning av nedsättning av socialavgifterna.
            </seg>
            <seg n="b1bfa2d1">
              Låt mig försvara den socialdemokratiska regeringens politik!
              Den var klok. Det är av precis det skälet vi har gått vidare och
              ytterligare minskat nedsättningen för att finansiera borttagandet
              av förmögenhetsskatten.
            </seg>
            <seg n="9acdbf03">
              Det förvånar mig att Monica Green inte följer upp den argumentationen.
              Det är ju så tydligt att det var Göran Perssons erbjudande till
              Svenskt Näringsliv när man satt i de långa samtalen. Man skulle
              ta bort förmögenhetsskatten och det skulle finansieras med nedsättningen.
              Det står sida upp och sida ned. Jag kan ta med Göran Perssons
              och Erik Fichtelius bok nästa gång och läsa upp de långa avsnitt
              där Göran Persson argumenterar för den åtgärden. Och varför gör
              han det? Jo, därför att nedsättningen var fundamentalt ineffektiv,
              och om vi vill ha fler jobb måste vi ha fler företagare och en
              kapitalbildning för företagen som fungerar. Det var skälet till
              att Socialdemokraterna avskaffade arvs- och gåvoskatten och finansierade
              den med nedsättningen.
            </seg>
            <seg n="62e1e1a1">
              Svaret på den första frågan är alltså en rekommendation till
              Monica Green att slå upp de gamla budgetpropositionerna från den
              socialdemokratiska regeringen och läsa igenom dem. Där finns hela
              argumentationen väl utvecklad för varför nedsättningen av arbetsgivaravgiften
              inte var effektiv.
            </seg>
            <seg n="aaffda94">
              När det gäller jobbskapande åtgärder vill jag återigen försvara
              den socialdemokratiska regeringen. Kompensationen för egenavgifterna,
              en skattelättnad för låg- och medelinkomsttagarna på 60 miljarder,
              bidrog till att minska marginaleffekterna från ungefär 46 till
              40 procent. Det är en effektiv åtgärd för att fler människor ska
              komma i arbete.
            </seg>
            <seg n="3daed2e0">
              Det är samma sak med det man gjorde på a-kassesidan. Jag satt
              själv i Ams styrelse under de åren och såg att det ökade det aktiva
              arbetet med att stimulera människor att söka jobb och att tillämpa
              regelverken även om det innebar att tre gånger så många fick en
              sanktion. Det var ett sätt som förbättrade arbetsmarknadens funktionssätt.
            </seg>
            <seg n="bea8b324">
              Det här är exakt de åtgärder som Monica Green i dag vill avskaffa
              jobbavdraget och omläggningen av en omställningsförsäkring i a-kassan.
              Det är effektiva, jobbskapande åtgärder som underlättar ekonomins
              förmåga att möta svåra tider och som gör att vi får fler jobb
              långsiktigt.
            </seg>
            <seg n="cd857806">
              Jag kan naturligtvis ta fram de socialdemokratiska propositionerna
              igen och läsa upp motiven till att man gjorde nedsättningen. Det
              som är så märkligt är att nu sitter Socialdemokraterna i opposition
              och kan utforma politiken hur de vill och hur de önskar, och då
              tar de fram att de vill återinföra den nedsättning som de själva
              har beskrivit som en av de mest ineffektiva i skattesystemet!
              Det är för mig häpnadsväckande och obegripligt. Snarare borde
              Socialdemokraterna säga: Tack, regeringen, för att ni har tagit
              bort denna nedsättning och i stället tar bort förmögenhetsskatten,
              för det var det vi själva ville föreslå!
            </seg>
          </u>
          <note type="speaker" n="52c8ae41">
            Anf. 57 MONICA GREEN (s):
          </note>
          <u who="monica_green_0b84cd" xml:id="i-aaeb1773465b0401-8" n="f87f9a08">
            <seg n="b938ac34">
              Herr talman! Nu var det ju ni som gick till val på att sänka.
              Det är Anders Borg som har Maud Olofsson i sin regering, och hon
              går ut och lovar vissa saker som hon inte håller sedan. Det är
              möjligt att jag ska interpellera Maud Olofsson också i den här
              frågan. Vi har fört den debatten. Men det kan ju bli likadant
              igen att ni skickar fram finansministern och att han kommer och
              svarar. Jag har inget emot det.
            </seg>
            <seg n="76f2f8b0">
              Men det var ni som gick till val på det här. Det var ni som påstod
              att ni skulle underlätta för småföretagarna och minska krånglet.
              Varför är småföretagarna så arga på regeringen? Och varför är
              LRF så arga? Jo, därför att ni inte höll era vallöften. Det är
              det de hänger upp sig på. Sedan kan Anders Borg stå och läsa våra
              propositioner; det får han jättegärna göra! Det är bra om han
              tar intryck av vår politik.
            </seg>
            <seg n="cecb1329">
              Vi räds inte skattesänkningar. Men vi räds inte heller skattehöjningar
              om det är rättvis skatt. Det ska vi gå till val på. Vi vill ha
              rättvisa i det här landet. Vi ska se till att det återigen skapas
              en rättvisa där var och en betalar efter förmåga och får ut efter
              behov. Vi är inte främmande för skattesänkningar. Det vet Anders
              Borg eftersom han står här och läser upp vad vi har gjort tidigare.
              Men vi är inte heller främmande för att använda skatteinstrumentet
              när det behövs. Och vi tänker göra det när det behövs.
            </seg>
            <seg n="8d25680d">
              Vi tänker inte höja skatter för låg- och medelinkomsttagarna.
              Man kan inte hålla på fram och tillbaka med skattesatserna, för
              folk vänjer sig vid ett visst läge. Men man kan införa en rättvis
              skatt igen den som ni tog bort, Anders Borg. Vi tänker gå till
              val på det. Jag är förvånad över att Anders Borg endast hänvisar
              till socialdemokratisk politik i stället för att förklara varför
              ni på punkt efter punkt inte fullföljer era vallöften.
            </seg>
          </u>
          <note type="speaker" n="1e1bdf58">
            Anf. 58 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-23" n="79d1d8d5">
            <seg n="bb0c7fbe">
              Herr talman! Monica Green säger att den borgerliga regeringen
              gick till val på att behålla nedsättningen i egenavgiften och
              att vi skulle ha lovat att göra det. Ingenting kan vara mer fel.
            </seg>
            <seg n="856c8fe7">
              I de motioner Moderata samlingspartiet väckte i riksdagen framgår
              med all önskvärd tydlighet att vi tidigt förordade ett avskaffande
              av nedsättningen. I samband med Bankerydsuppgörelsen ingick detta
              som en del av finansieringen. Det redovisades också i den gemensamma
              vårmotion vi väckte våren 2006. Det fanns även återgivet i det
              valmanifest vi presenterade för väljarna.
            </seg>
            <seg n="a7f1a0d7">
              Det är helt enkelt så att när vi tog bort nedsättningen gjorde
              vi exakt det vi hade sagt till väljarna att vi hade för avsikt
              att göra, nämligen att ta bort nedsättningen och i stället ta
              bort förmögenhetsskatten. På den punkten råder det ingen som helst
              tvekan. Vi gjorde exakt det vi sade.
            </seg>
            <seg n="f4b6b539">
              Socialdemokraterna räds inte skattehöjningar om de är rättvisa,
              säger Monica Green. Vi vet att socialdemokraterna inte räds skattehöjningar.
              Det är därför vi har så höga skatter i Sverige.
            </seg>
            <seg n="5dd939ad">
              Men det här med rättvisan blir lite mer förvånande. Ni har förslag
              på att höja arbetsgivaravgiften för ungdomar från 15 till 33 procent.
              Det är tydligen rättvist. Det finns förslag i Sveriges riksdag
              som Socialdemokraterna inte har dragit tillbaka om att ta sönder
              jobbavdraget. Framför allt ska sjuksköterskor och vårdbiträden
              få höjd skatt. Det är tydligen rättvisa. Ni vill dra tillbaka
              ROT-avdrag och hushållstjänster. Det skulle leda till en ökad
              arbetslöshet i svåra tider. Det är tydligen rättvisa. Miljöpartiet
              vill chockhöja bensinskatten med 2025 miljarder, och det är med
              Miljöpartiet Socialdemokraterna måste förhandla. Vänsterpartiet
              vill chockhöja arbetsgivaravgifterna så att fler människor förlorar
              arbetet.
            </seg>
            <seg n="0c3520cc">
              Vi är medvetna om att Socialdemokraterna inte räds skattehöjningar.
              Det skulle i det här läget ha förödande effekter på svensk ekonomi,
              och det skulle ha förödande effekter på våra ambitioner att återupprätta
              full sysselsättning. Därför bör vi avvisa de skattehöjningsförslagen.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="b0c2d759">
            9 § Svar på interpellation 2008/09:474 om SNI-koderna och småföretagare
            inom turistnäringen
          </note>
          <note type="speaker" n="32c0e5fb">
            Anf. 59 Finansminister ANDERS BORG (m):
          </note>
          <u who="anders_borg_minister_2006" xml:id="i-6f7ed63c8dadafe5-0" n="79d1d8d5" next="i-59d14bae94ec671b-0">
            <seg n="06aed245">
              Herr talman! Bosse Ringholm har frågat näringsministern vilka
              åtgärder hon är beredd att vidta för att komma till rätta med
              bristen på fungerande SNI-koder för turistnäringens småföretagare
              och vilka statliga myndigheter, enligt näringsministerns avsikter,
              som får uppdraget att modernisera SNI-koderna för turismföretagare.
            </seg>
            <seg n="093994b2">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="108cbc03">
              Jag är överens med Bosse Ringholm om att turistnäringen är viktig
              för Sverige och svensk ekonomi.
            </seg>
          </u>
          <note n="be9162c5">
            Svensk näringsgrensindelning, SNI, tillämpas för redovisning
            av branschstatistik. SNI 2007 är den nu aktuella versionen som
            fastställdes av SCB i maj 2007 och tillämpas från den 1 januari
            2008. SNI 2007 baseras på EU:s näringsgrensindelning som i sin
            tur är kopplad till en internationell indelning rekommenderad
            av FN.
          </note>
          <u who="anders_borg_minister_2006" xml:id="i-59d14bae94ec671b-0" n="79d1d8d5" prev="i-6f7ed63c8dadafe5-0">
            <seg n="576b0c42">
              Den nya näringsgrensindelningen är ett resultat av en omfattande
              revidering av klassifikationer för ekonomiska aktiviteter och
              produkter som pågått sedan 2002. Konsultationer med experter och
              nationella företrädare samt med europeiska branschorganisationer
              har genomförts. Några turismspecifika koder föreslogs varken på
              internationell nivå eller på europeisk nivå.
            </seg>
            <seg n="fc4d8876">
              I SNI 2007 har det skett en förskjutning från industrisektorn
              till tjänstebaserad verksamhet. Det har resulterat i en kraftig
              ökning av antalet tjänstebranscher på olika nivåer i klassifikationen.
              Den svenska indelningen är godkänd av EU. Sverige kan inte på
              egen hand göra löpande förändringar mellan revideringarna eftersom
              det skulle försvåra jämförelser av statistiken.
            </seg>
          </u>
          <note n="04403de0">
            Förslaget till SNI 2007 remitterades av SCB till både myndigheter
            och näringslivsorganisationer. Många ändringsförslag framfördes,
            dock inga som rörde turistnäringen.
          </note>
          <note type="speaker" n="db55615f">
            Anf. 60 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-12" n="bb66c6b6">
            <seg n="6c2311b7">
              Herr talman! Tack för svaret på interpellationen, Anders Borg!
              I många länder är turistnäringen en av de allra största näringsgrenarna.
              I länder som Spanien och Frankrike är den en betydande del av
              deras bruttonationalprodukt. I Sverige har vi också en turistnäring
              som är kraftigt växande och som naturligtvis betyder oerhört mycket
              för landets ekonomi och för antalet sysselsättningstillfällen.
            </seg>
            <seg n="85c6e440">
              Ibland uppskattar man att det finns ungefär 10 000 turistföretag
              i Sverige. Vi vet inte säkert hur många de är egentligen. Det
              är naturligtvis allvarligt att en växande bransch inom just tjänstenäringen
              inte uppmärksammas inte bara statistiskt som den borde i vår ekonomi.
            </seg>
            <seg n="0ef41c35">
              Det finns säkerligen en historisk förklaring till det här, nämligen
              att i det gamla jordbrukssamhället det lever vi fortfarande med
              har vi registrerat varenda häst, varenda ko, varenda gris, varenda
              höna och allt annat. I industrisamhället har vi också relativt
              väl kunnat klassificera vad som har hänt. Men i tjänstesamhället
              som har vuxit fram och turistnäringen som växer snabbt finns inte
              samma precision i statistiken.
            </seg>
            <seg n="efadc149">
              Det är naturligtvis allvarligt eftersom det är en av våra stora
              framtidsbranscher. Därför har frågan väckts, inte minst av organisationerna
              i branschen. Förtur, som är en av de betydande organisationerna,
              tycker att det är viktigt att man kan skapa reda i statistiken.
            </seg>
            <seg n="c45ddccc">
              I dag mäter man de här 10 000 turistföretagen på ett sådant sätt
              att vi inte vet om alla de nya företagen i en av de mest expansiva
              branscherna, nämligen hästturismen där man tror att det kanske
              finns 500 företag över huvud taget är involverade i den här statistiken.
            </seg>
            <seg n="856c2f30">
              Sedan vet man inte heller särskilt mycket om det som gäller jakt
              och fiske som också är två expansiva turistbranscher som inte
              fångas upp av den nuvarande statistiken. Därför vore det önskvärt
              att man kunde jobba vidare med Statistiska centralbyrån eller
              vilken myndighet det nu är som rimligen bör få ett sådant uppdrag
              av regeringen för att se på vilket sätt man kan fånga upp turistföretagen
              i fortsättningen så att vi vet hur många turistföretag vi har,
              hur de utvecklas och vilka branscher de omfattar. Många av dem
              är ju branschöverskridande och finns på flera olika håll, och
              det vore skäl, tycker jag, att finansministern som är ansvarig
              för Statistiska centralbyrån kanske kunde ge ett uppdrag till
              SCB att se hur man fångar upp turistföretagen i fortsättningen.
            </seg>
          </u>
          <note type="speaker" n="8a2c3af2">
            Anf. 61 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-24" n="79d1d8d5">
            <seg n="9f57f7cc">
              Herr talman! Jag kan instämma i mycket av det som Bosse Ringholm
              säger. Kor och maskiner har vi noggrant registrerat. Skördar avrapporteras
              med nogsam precision. Det är viktigt; det ska vi inte underskatta.
              Vi behöver bra statistik för att bygga ett bra samhälle, för statistiken
              är så att säga informationskällan för samhällsingenjörernas arbete.
              Det är nödvändigt att vi gradvis kan genomföra förbättringar på
              basis av den kunskapen.
            </seg>
            <seg n="5206f993">
              På samma sätt är turistnäringen av stor vikt, inte minst för
              dem som bor på landsbygden där jobben ofta är färre. Många som
              jobbar som skogsarbetare med röjning och annat kan få en extra
              inkomst på att jobba med jakt och fiske. Det är en viktig och
              naturlig del som även berikar människors liv därför att det är
              centralt att människor också har möjlighet att arbeta med sådant
              som de tycker är viktigt och intressant.
            </seg>
            <seg n="f17d2173">
              Allt det här delar jag Bosse Ringholms syn på. Det är naturligtvis
              också så att vi på olika sätt via Visit Sweden, turistfrämjandet
              och olika anslag ska göra vad vi kan för att underlätta för turistnäringen.
              Vi måste också öka medvetenheten om vilken stor ekonomisk betydelse
              den har. Jag delar till fullo Bosse Ringholms syn i den frågan.
            </seg>
            <seg n="d275779d">
              Sedan är det, som jag redogjort för, så att våra möjligheter
              att göra en specifik nationell statistik på detta område såvitt
              vi bedömer är begränsade. Det kan man naturligtvis beklaga, men
              det är också så att statistik för att fungera väl måste ha de
              här länderjämförande dragen, och det tror jag att Bosse Ringholm
              är väl medveten om.
            </seg>
            <seg n="8daa8fac">
              Jag kan gärna instämma i inriktningen på Bosse Ringholms interpellation,
              men vi har dock begränsningar av FN, EU och de internationella
              konventionerna.
            </seg>
          </u>
          <note type="speaker" n="3bbb4044">
            Anf. 62 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-13" n="bb66c6b6">
            <seg n="7ad4b68e">
              Herr talman! Det är bra att Anders Borg kan instämma i mina resonemang,
              men det vore bättre om han kunde dela min slutsats att regeringen
              skulle kunna ge ett uppdrag exempelvis till Statistiska centralbyrån
              att se på vilket sätt man i fortsättningen bättre kan fånga upp
              turistnäringen. Jag inser att det inte är något man kan göra på
              egen hand och inget man kan göra på kort tid, utan det kommer
              säkert att vara ett långvarigt arbete, men desto större skäl finns
              det att påbörja arbetet så snabbt som möjligt.
            </seg>
            <seg n="d9260e88">
              Därför kvarstår min fråga till Anders Borg: Kan Anders Borg tänka
              sig att ge ett sådant uppdrag till någon myndighet för att på
              så vis få i gång en process som gör att vi inte behöver återkomma
              till den här frågan om något år eller ännu längre tid och säga
              att ingenting har hänt och vi står kvar på samma ställe som vi
              gör i dag 2009?
            </seg>
            <seg n="c6ecff7f">
              Jag inser med tanke på den tidigare debatten att Anders Borg
              inte vill sänka några arbetsgivaravgifter för turistföretagen.
              Det har vi socialdemokrater föreslagit, men jag inser att vi där
              har olika politiska uppfattningar, Anders Borg och jag. Men i
              den här frågan om att försöka fånga upp och synliggöra turistföretagen
              borde Anders Borg det kostar nog inte särskilt mycket, och kanske
              inte någonting alls kanske kunna kosta på sig ett uppdrag till
              någon myndighet.
            </seg>
            <seg n="50e75bd5">
              Därför återstår min fråga: Vill Anders Borg försöka medverka
              till att undersöka möjligheterna att få in turismen i statistiken
              på ett mer ändamålsenligt och effektivt sätt än i dag?
            </seg>
            <seg n="cb9b326b">
              Sedan får man fundera på hur man kan agera i ett internationellt
              sammanhang så att det här kan följas upp i fortsättningen. Det
              är viktigt att bollen måste få börja rulla även om det kommer
              att ta tid innan man kommer till slutpunkten.
            </seg>
          </u>
          <note type="speaker" n="39ab179b">
            Anf. 63 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-25" n="79d1d8d5">
            <seg n="5a90f49e">
              Herr talman! Jag delar som sagt Bosse Ringholms syn på turistnäringen.
              Vi är ett land byggt på tung industri, och det ska vi vara glada
              för. Skogen, malmen och stålet är kärnan i mycket av det vi lever
              på, och så kommer det också att vara i framtiden. Men det är bra
              att vi får en växande tjänstesektor. I en globaliserad värld är
              det uppenbart att upplevelseindustri och turism kan spela en roll
              för sysselsättning och välfärd, inte minst i delar av Sverige
              där varken arbetsmarknad eller ekonomisk utveckling har varit
              fullt så gynnsamma.
            </seg>
            <seg n="290d339d">
              Samtidigt ska man komma ihåg att vi talar om ett långvarigt arbete.
              Den revidering av de här näringsgrenskoderna som vi nu talar om
              inleddes 2002 och slutfördes till 2007. En mindre revidering ska
              nu göras. De större görs med 1015 års mellanrum. Den mindre revideringen
              är planerad till 2012, och en större revidering är tänkbar kring
              2020.
            </seg>
            <seg n="387494d2">
              Ett ingångsvärde från svensk sida i det arbetet kan vara att
              vi kan argumentera för att turistnäringen bör få en bättre beskrivning
              och en bättre återgivning i den här statistiken. Det är bra att
              Bosse Ringholm konstaterar att detta är ett långvarigt arbete,
              för jag kan ge besked om att vi när arbetet kommer i gång och
              görs kommer att betona den här typen av faktorer.
            </seg>
            <seg n="6fa76d83">
              Det kommer att dröja länge innan vi har gjort några mer betydande
              framsteg.
            </seg>
            <seg n="d1c1f0a6">
              Sedan avstår jag ifrån att fortsätta debatten om arbetsgivaravgifter
              i just detta inlägg.
            </seg>
          </u>
          <note type="speaker" n="e7322ed7">
            Anf. 64 BOSSE RINGHOLM (s):
          </note>
          <u who="bosse_ringholm_29e546" xml:id="i-3cef454ca845d8f7-14" n="bb66c6b6">
            <seg n="bf330b5e">
              Herr talman! Vi kan ta debatten om arbetsgivaravgifterna en annan
              gång. Vi tycker att både turistföretagen och andra har gjort sig
              förtjänta sig av detta, men det vill inte Anders Borg. Det är
              en annan diskussion.
            </seg>
            <seg n="4ba048d1">
              Med tanke på det här långvariga perspektivet, att det kommer
              att ta ett antal år att ändra statistiken, vore det kanske idé
              om regeringen gjorde en avsiktsförklaring, hade någon intention
              och kunde ge någon myndighet i uppdrag att få i bollen i rullning.
              Även om det tar tre, fem, sju eller åtta år är det bättre att
              få i gång det hela. Det vore väl synd om Anders Borg skulle vänta
              så länge så att han inte längre har möjlighet att skicka ut ett
              sådant uppdrag. Det kan ju vara så på andra sidan 2010 att någon
              annan skickar i väg uppdraget. Anders Borg har chansen att göra
              någonting positivt för turistnäringen. Ta chansen!
            </seg>
          </u>
          <note type="speaker" n="49bc3a93">
            Anf. 65 Finansminister ANDERS BORG (m):
          </note>
          <u who="anders_borg_minister_2006" xml:id="i-d3f31af08af3504a-26" n="79d1d8d5">
            <seg n="15f8caf3">
              Herr talman! Jag förstår att Bosse Ringholm känner en oro för
              att jag inte ska få fullfölja en sådan revidering. Jag hoppas
              naturligtvis att det ska gå så i valet att vi under 2012 kan återkomma
              med framsteg i den här frågan.
            </seg>
            <seg n="b88660d5">
              Det kan säkert ligga en poäng i det Bosse Ringholm säger om intentionerna
              för turistnäringen. Det är naturligtvis en sak som vi ska överväga.
              Det förefaller naturligt att det här är en av de aspekter som
              bör vägas in i den revidering av näringslivskoderna som så småningom
              ska göras.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="f5ddcad1">
            10 § Svar på interpellation 2008/09:497 om helikopterenhet till
            Afghanistan
          </note>
          <note type="speaker" n="ae923e66">
            Anf. 66 Försvarsminister STEN TOLGFORS (m):
          </note>
          <u who="sten_tolgfors_minister_2007" xml:id="i-d3f31af08af3504a-27" n="def6af33">
            <seg n="8283935e">
              Herr talman! Allan Widman har frågat mig vilka åtgärder jag ämnar
              vidta för att verkställa beslutet om en helikopterenhet till den
              svenska insatsen i Afghanistan under 2009.
            </seg>
            <seg n="d05460e2">
              Regeringen upplyste i propositionen Fortsatt svenskt deltagande
              i den internationella säkerhetsstyrkan i Afghanistan (ISAF) (prop.
              2008/09:69) om att det svenska bidraget framöver även skulle komma
              att bestå av en helikopterenhet med sjukvårdstransportförmåga.
              Det är regeringens ambition att detta ska kunna göras så snart
              det bara är möjligt. Redan i samband med det sammansatta utrikes-
              och försvarsutskottets behandling av propositionen, kunde det
              emellertid konstateras att den avsedda helikopterenheten skulle
              komma att försenas avsevärt.
            </seg>
            <seg n="e0d49f28">
              Förseningen beror på att helikopterbataljonen är inne i en omställningsperiod
              där personaltillgången, personalens utbildningsstatus och materielens
              status i nuläget inte medger att en helikopterenhet sänds till
              Afghanistan. En insats kan därför bli verklighet först så snart
              en sådan enhet är utrustad och utbildad för ändamålet. Helikopter
              10 B är det enda system som utrustats för uppgiften. Innan konstruktionsproblemen
              i systemet är åtgärdade och personalen är färdigutbildad finns
              det av naturliga skäl ingen sådan helikopterenhet att skicka.
            </seg>
            <seg n="3cff2285">
              Ett utnyttjande av helikopter 4 innebär inte en möjlig lösning
              i det omedelbara perspektivet. Det bedrivs ingen verksamhet med
              helikopter 4 i dag. Det innebär dels att det inte finns utbildad
              personal, dels att materielen inte är i stånd att användas. Därutöver
              saknar helikopter 4 utrustning som är av betydelse vid insatser
              av den förevarande karaktären.
            </seg>
            <seg n="c350cad3">
              Den successiva uppbyggnaden av Försvarsmaktens helikopterkapacitet
              är en prioriterad fråga för regeringen. Av den anledningen tillsatte
              regeringen den 18 december 2008 en särskild utredare för att se
              över hur förmågan att understödja Försvarsmaktens insatsförband
              med helikoptrar ska bibehållas respektive förbättras. Utredaren
              ska presentera en delrapport om helikopter 4 den 30 juni i år.
              Därefter kommer regeringen att ta ställning till detta helikoptersystem.
              Slutrapporten kommer att presenteras den 1 mars 2010.
            </seg>
          </u>
          <note type="speaker" n="1e4ed426">
            Anf. 67 ALLAN WIDMAN (fp):
          </note>
          <u who="allan_widman_8718b1" xml:id="i-83c8c3fa65e6df3d-0" n="c45102b2">
            <seg n="29473f44">
              Herr talman! Dessvärre finns det mycket som talar för att de
              svenska soldaterna i Afghanistan nu löper väsentligt större risker
              än tidigare. Under senare tid har flera regelrätta eldöverfall
              utförts mot den svenska truppen, och för första gången har en
              självmordsbombning inträffat i det svenska området nu under våren.
            </seg>
            <seg n="95112cb0">
              I höstas föreslog regeringen att vi skulle tillföra en helikopterenhet
              till det svenska truppbidraget under 2009. Det är korrekt som
              försvarsministern framhåller att det sammansatta försvars- och
              utrikesutskottet fick information om att just en sjukvårdshelikopter
              eller en så kallad Medevachelikopter på nytt skulle bli försenad.
            </seg>
            <seg n="a84c2da0">
              Grundat på uppgifter från Försvarsmakten noterade utskottet också
              att myndigheten övervägde andra möjligheter att förbättra sjukvårdsförmågan
              med just helikoptrar. Med stöd av detta, herr talman, avslogs
              ett motionsyrkande gällande just betydelsen av helikopterförmåga.
            </seg>
            <seg n="daaa25b1">
              Nu kan man fråga sig varför helikoptrar är så viktiga i ett internationellt
              operationsområde. Svaret är att det svenska ansvarsområdet i Afghanistan
              är lika stort som Götaland men till stora delar väglöst. Om en
              soldat såras kan det ta många timmar att med fordon komma till
              sjukhus. Följden kan bli att svenska soldater avlider i onödan.
            </seg>
            <seg n="fd228197">
              Den inriktningsproposition som nu ligger på riksdagens bord präglas
              mer än något annat av målet att skapa förmåga här och nu. I detta,
              herr talman, ligger enligt min mening att i valet mellan en Medevachelikopter
              om två år eller en vanlig helikopter under 2009 är det senare
              att föredra. Jag delar helt insatschefen Anders Lindströms åsikt
              att vilken helikopter som helst är bättre än ingen alls.
            </seg>
            <seg n="b48eb7b6">
              Sverige har andra helikoptrar varav helikopter 4, Vertolen, torde
              vara det snabbaste och mest lämpade alternativet. Dess dubbla
              rotorer är alltid att fördra när förhållandena är som i Afghanistan,
              hög höjd och hett klimat.
            </seg>
            <seg n="35c9894d">
              Den andra möjligheten kan bestå i att hyra helikoptrar med pilot
              per timme antingen på den öppna marknaden eller av andra länder
              som till exempel Norge.
            </seg>
            <seg n="482a20f4">
              Herr talman! Sedan Sverige förlorade två officerare i Afghanistan
              2005 har diskussionen om helikoptrar intensifierats. Gång på gång
              har generalläkare i Försvarsmakten framfört kritik. Jag har själv
              talat med olika läkare som arbetat i vårt område både här hemma
              och när jag har besökt vår trupp i Mazar-i-Sharif. Alla pekar
              samstämmigt ut avsaknaden av luftburna transporter som den allvarligaste
              bristen.
            </seg>
            <seg n="a2412488">
              Jag är naturligtvis tacksam för det svar som jag har fått, men
              jag undrar samtidigt om försvarsministern har några alternativa
              strategier, alternativ som innebär tillgänglighet nu eller senare
              om det går ytterligare år utan att Medevachelikoptrarna blir färdiga.
            </seg>
          </u>
          <note type="speaker" n="c3706a32">
            Anf. 68 Försvarsminister STEN TOLGFORS (m):
          </note>
          <u who="sten_tolgfors_minister_2007" xml:id="i-d3f31af08af3504a-28" n="def6af33">
            <seg n="29aee21b">
              Herr talman! Kammaren ska notera att det var min prioritering
              att så tydligt och så hårt lyfta fram Medevachelikoptrar till
              Afghanistan. Helikopter 10 B var avsedd att verka redan i Nordic
              Battlegroup 2008. Så snart denna uppgift var fullgjord var det
              min ambition, min prioritering, att de skulle gå till Afghanistan.
              Det som har skett är att de är starkt försenade från leverantören.
              De har dessutom tekniska problem som innebär att en försening
              också kommer när det gäller utbildning. Det påverkar så klart
              i sin tur möjligheten att sända dem till Afghanistan.
            </seg>
            <seg n="0712bb40">
              Detta är en bedrövelsens historia. Det är någonting som gör Försvarsmakten
              djupt bekymrad. Det är någonting som gör mig djupt bekymrad. Jag
              kan lova Allan Widman att alla som är berörda i den här frågan
              gör allt som står i deras makt för att få 10 B iståndsatt så snart
              det bara är möjligt.
            </seg>
            <seg n="7f06cc1e">
              Helikopter 4 kan inte utgöra ett alternativ i Afghanistan. Det
              är snarare så att man tittar på möjligheterna att sända helikopter
              15 till Afghanistan under nästkommande år. En insats i Afghanistan
              ställer helt andra krav på helikoptrarna än en insats i närområdet.
              Den stoftrika miljön sliter på motorer och gör att helikoptrar
              utan partikelseparatorer riskerar att snabbt bli stående på marken
              för underhåll med stora kostnader och mycket begränsad flygtid
              som följd.
            </seg>
            <seg n="72a7b597">
              Hotbilden gör det dessutom till en risktagning att flyga i området
              utan varnings- och motmedelsutrustning samt IR-suppressorer. Inte
              ens om helikopter 4 hade varit operativ i dag skulle den ha varit
              ett lämpligt system just för Afghanistan. Den har haft andra förtjänster.
            </seg>
            <seg n="b19c38b9">
              En insats i Afghanistan med helikopter 4 under 2009 är därför
              inte möjlig. Vad som händer med fyrorna i det längre perspektivet
              tar regeringen ställning till efter att utredaren presenterat
              sin rapport lite längre fram.
            </seg>
            <seg n="f0f59cef">
              Jag kunde redan i september förra året konstatera de här förseningarna
              på helikopter 10 när Allan Widman och jag talades vid här i kammaren
              och att de försenat våra möjligheter att verkställa den målsättning
              som regeringen satt upp att komplettera deltagandet i Afghanistan
              med helikopter 10 B. De konstruktionsproblem som uppdagades före
              utskottsbehandlingen har lett fram till bedömningen att det inte
              går att sända någon sådan helikopterenhet till Afghanistan under
              innevarande år.
            </seg>
            <seg n="622afbc5">
              Avvecklingen av helikopter 4 avbröts av Försvarsmakten i väntan
              på Militärhelikopterutredningens delrapport den 30 juni, helt
              i enlighet med regeringens inriktning. Sedan det ursprungliga
              avvecklingsbeslutet år 2000 har verksamheten med fyrorna successivt
              dragits ned. Det bedrivs ingen verksamhet med systemet inom Försvarsmakten.
              Den successiva nedgång som har pågått under ett antal år har medfört
              att det i dag saknas personal med nyligen förvärvad flygtid och
              materiella förutsättningar att få systemet operativt under 2009.
              Jag nämner detta, herr talman, som en bakgrund till varför helikopter
              4 förmodligen inte är lösningen.
            </seg>
            <seg n="10d65a63">
              Men jag kan försäkra Allan Widman att den regering som var den
              som prioriterade Medevacförmågan, ambulanshelikopterförmågan,
              till Afghanistan också är den regering som löpande kommer att
              följa detta extremt noga och att vi har löpande dialog med Försvarsmakten
              om varje tänkbar lösning för att så snart det är möjligt få en
              svensk helikopterenhet operativ i Afghanistan. Men det är förmodligen
              inte fyrorna som är lösningen. Det kan finnas andra.
            </seg>
          </u>
          <note type="speaker" n="a1fba062">
            Anf. 69 ALLAN WIDMAN (fp):
          </note>
          <u who="allan_widman_8718b1" xml:id="i-83c8c3fa65e6df3d-1" n="c45102b2">
            <seg n="50fba9ec">
              Herr talman! Jag noterar att försvarsministern och regeringen
              ser på helikopterförmåga som en prioriterad uppgift. Det är naturligtvis
              bra. Samtidigt är det enda som förändrar situationen för våra
              soldater i Afghanistan att denna prioritering också blir förverkligad.
            </seg>
            <seg n="29b30516">
              Helikopter 10 B skulle, om jag inte missminner mig, ha varit
              levererad till den svenska Försvarsmakten sommaren 2007. Sedan
              dess har vi fått en handfull olika besked om förseningar och fördröjningar.
              Det har varit tekniska problem och mycket annat. Därför är det,
              som försvarsministern sade i sitt anförande, så att helikopter
              10 B, som skulle ha använts under Nordic Battlegroups beredskap
              första halvåret 2008, inte fanns tillgänglig. I stället fick man
              falla tillbaka på plan B.
            </seg>
            <seg n="5284d608">
              Denna plan B hette just helikopter 4, de helikoptrar som försvarsministern
              nu menar att vi inte har personal till eller tillräckligt aktuellt
              underhåll på för att flyga. Det är inte mer än ett år och fyra
              månader sedan Sverige investerade över 100 miljoner kronor i helikopter
              4. Vi gav fyrorna ballistiskt skydd, vi gav dem beväpning i form
              av kulsprutor, vi gav dem mörkerutrustning och mycket annat. De
              presterade helikopteruppgifter under Nordic Battlegroup som är
              vida mer avancerade än vad som har presterats i Försvarsmakten
              under mycket lång tid. Min uppfattning är alltså att det alternativ
              som snabbast tar oss till Afghanistan alltjämt är helikopter 4.
            </seg>
            <seg n="1ed388f6">
              Försvarsministern pekar på en generellt ganska sorglig bild av
              det svenska helikoptervapnet. Jag vill gärna instämma. Det är
              en uppfattning som jag delar. År 1998, för drygt tio år sedan,
              kunde svenska helikoptrar bekämpa mål både på marken och på havets
              yta. För tio år sedan flög vi fullt utrustade helikopterambulanser
              i Försvarsmakten då vi varje dag löste uppgifter för landstingen
              och tog om hand allvarligt skadade patienter i glesbebyggda delar
              av vårt land. I dag, herr talman, har vi dessvärre inte ens planer
              på att tillföra de här förmågorna till det svenska helikoptervapnet
              med undantag för Medevac.
            </seg>
            <seg n="36a9b888">
              Min fråga är: Om de planer som man har i fråga om leverans av
              helikopter 10, 14 eller andra helikoptrar inte faller ut på det
              sätt som man har tänkt sig, vilka alternativa strategier har regeringen
              då? Jag vill inte tro att försvarsministern eller regeringen lägger
              samtliga ägg i en korg. De här frågorna är av sådan dignitet att
              om plan A inte fungerar måste man ha alternativa planer plan B,
              plan C och så vidare.
            </seg>
            <seg n="c34482a7">
              Och på denna punkt är jag naturligtvis fortfarande mycket nyfiken
              på de alternativa möjligheterna att tillföra helikopterförmåga
              till Afghanistan under 2009 som jag har nämnt. Det handlar om
              att hyra helikoptrar med flygförare på den öppna marknaden alternativt
              att samarbeta med andra länder och betala dem för att lösa uppgifter
              för det svenska truppbidraget. Är det alternativ som försvarsministern
              och regeringen kan överväga?
            </seg>
          </u>
          <note type="speaker" n="4576854f">
            Anf. 70 Försvarsminister STEN TOLGFORS (m):
          </note>
          <u who="sten_tolgfors_minister_2007" xml:id="i-d3f31af08af3504a-29" n="def6af33">
            <seg n="63ea3d7f">
              Herr talman! Ja, det är precis de problem som Allan Widman nämner
              som fick mig att tillsätta den så kallade Militärhelikopterutredningen
              för att belysa helikopterfrågorna såväl brett som djupt. Det här
              är mycket komplicerade system där det ena beslutet snabbt får
              konsekvenser för det andra. Man kan inte utan effekter på helheten
              till exempel prolongera ett tidigare system.
            </seg>
            <seg n="2cb2aaf0">
              Jag vill återigen understryka att det var min prioritering att
              i propositionen föreslå att sända Medevachelikoptrar till Afghanistan,
              därför att vi anser det vara så centralt och viktigt. Det som
              hindrar detta är varken pengar, politisk vilja, politiska beslut
              eller Försvarsmaktens vilja, utan det är helt enkelt tekniska
              problem som har förskjutit detta.
            </seg>
            <seg n="7b0ce029">
              Jag tror att det finns anledning att konstatera att man kan lära
              sig mycket av hur helikopterfrågorna har hanterats av tidigare
              regeringar. Vi har använt oss av omfattande särskilda svenska
              specifikationer som har gjort att vi hamnat sist i kön vid internationella
              beställningar, till exempel helikopter 14, som är ett annat sorgebarn.
              Vi har inte nöjt oss med det som fungerar för andra, vilket också
              har fått konsekvenser. Men nu belyses de frågorna brett.
            </seg>
            <seg n="44b4698a">
              Det finns dock en god anledning till de omfattande modifieringar
              som görs på helikopter 10 för att möta de utmaningar som kan komma
              i Afghanistan, för att de ska ha en tillfredsställande tillgänglighet
              och en acceptabel risknivå för besättningarna. Då är det nödvändigt
              med utrustning som i dag inte finns i 4-systemet, inte heller
              i de helikoptrar som Allan Widman nämner och som byggdes om som
              nödlösningar fungerande sådana för Nordic Battlegroup 2008. Det
              handlar då om partikelseparatorer, elsuppressorer och flygsäkerhetsrelaterad
              utrustning som cockpit voice recorder och flight data recorder.
            </seg>
            <seg n="de70d0f5">
              Utöver detta måste det naturligtvis även finnas utbildade, övade
              besättningar och markpersonal med förutsättningar för att verka
              med systemet under speciella förhållanden. Det är personal som
              i dag inte finns tillgänglig utan ytterligare träning och utan
              att ambitionen sänks i övriga helikoptersystem. En insats kräver
              alltså ett helhetsperspektiv på allt från flygsäkerhet till övning
              och materiel.
            </seg>
            <seg n="1ebc66bd">
              Försvarsmakten har angett att tidsaspekterna för att sätta upp
              en helikopterenhet med helikopter 4 till exempelvis Battlegroup
              2011 bedöms vara förknippade med mycket hög risk. För mig framstår
              det då som klart att en insats i Afghanistan redan under 2009
              med helikopter 4 ligger bortom det som kan bedömas vara uppnåeligt
              att förverkliga.
            </seg>
            <seg n="0052c373">
              Jag kan försäkra Allan Widman att både jag själv och försvarsmaktsledningen
              har varit väldigt öppna när vi har tittat på att hitta lösningar
              för just helikopter och har vridit och vänt på varje möjlighet.
              De förseningar som finns med helikopter 14 och alldeles särskilt
              helikopter 10, skulle jag säga, är mycket besvärande tycker jag,
              precis av det skäl som Allan Widman anger. Det handlar då om att
              vi begränsar den politiska viljan vi har att komplettera insatsen
              i Afghanistan med helikoptrar. Det är konsekvensen av förseningen.
            </seg>
            <seg n="cdf07e42">
              Helikopter 15, utrustad med bår, partikelseparator, ballistiskt
              skydd och kulspruta, skulle kunna utnyttjas för Medevac- och eskortuppgifter
              då hotbilden är svag. Planeringsmässigt tittar vi på om detta
              skulle kunna fungera för att stödja svenskar i ISAF sent 2010
              och sedan med vidare planering mot Battlegroup 2011. Jag tror
              säkert vi får anledning att återkomma i den frågan framöver.
            </seg>
          </u>
          <note type="speaker" n="d32789f5">
            Anf. 71 ALLAN WIDMAN (fp):
          </note>
          <u who="allan_widman_8718b1" xml:id="i-83c8c3fa65e6df3d-2" n="c45102b2">
            <seg n="16d0db27">
              Herr talman! Jag vill ändå framhålla att när det gäller statusen
              på helikopter 4, Vertolhelikoptern, är regeringen enligt min mening
              mycket klok som i regleringsbrev har tillhållit Försvarsmakten
              att inte föregripa ett eventuellt avvecklingsbeslut med att undanta
              personalen och sätta den på andra arbetsuppgifter. Det finns fortfarande
              personal avdelad som har möjlighet att åtminstone kunna bemanna
              en del av vår flotta av helikopter 4.
            </seg>
            <seg n="49dbb0db">
              Samtidigt har helikoptern inte flugits under ett antal månader.
              Det finns naturligtvis en underhållsskuld att beta av, men när
              man inte använder helikoptrarna blir den skulden ganska liten.
            </seg>
            <seg n="691fec7c">
              Försvarsministern säger att man tittar på helikopter 15 som ett
              alternativ för 2010. Det är naturligtvis väldigt bra. Det visar
              att vi har en beredskap för att våra planer kan gå om intet.
            </seg>
            <seg n="058ca70f">
              Jag har frågat ett par gånger om det finns möjlighet för regeringen
              att överväga andra alternativ, nämligen att köpa helikoptertimmar,
              antingen på den öppna marknaden eller genom ersättning till länder
              som vi samarbetar med och som befinner sig i samma område som
              vi. På den frågan har försvarsministern ännu inte givit något
              tydligt besked.
            </seg>
            <seg n="89a6d7d3">
              Det är väldigt svårt att ägna sig åt helikopterverksamhet i internationella
              operationsområden. Icke förty finns det anledning att framhålla
              att både Norge och Danmark har lyckats med detta i omgångar.
            </seg>
            <seg n="187b6d5e">
              Norge hade tänkt att vara med helikopter i Afghanistan under
              tolv månader, men förlängde nyligen sin insats med helikopter
              ytterligare 18 månader. Det kanske kan läggas till i det sammanhanget,
              herr talman, att den helikopter som Norge har i Afghanistan är
              en sådan som Sverige avvecklade för snart sju år sedan.
            </seg>
          </u>
          <note type="speaker" n="72a21b85">
            Anf. 72 Försvarsminister STEN TOLGFORS (m):
          </note>
          <u who="sten_tolgfors_minister_2007" xml:id="i-d3f31af08af3504a-30" n="def6af33">
            <seg n="9eb1a29f">
              Herr talman! Det är precis av dessa skäl som jag har tillsatt
              en militärhelikopterutredning. Jag är seriöst bekymrad över de
              brister som har funnits inom det svenska helikoptersystemet.
            </seg>
            <seg n="634c840e">
              Det handlar om några av de saker vi har talat om nu. Det handlar
              om förmågan att tillföra stöd till de insatser vi gör, men det
              handlar också om säkerhetsproblem på hemmaplan.
            </seg>
            <seg n="426b283c">
              Vi har sett ett dussin unga svenskar omkomma i olyckor under
              de senaste åren. Det är ett extremt allvarligt och viktigt perspektiv
              att gå till botten med det, alltifrån rutiner till säkerhetskultur
              inom det svenska helikoptervapnet.
            </seg>
            <seg n="4725b061">
              Flera av de inkommande systemen är behäftade med allvarliga förseningar,
              vilket jag är den första att beklaga och den första att icke acceptera.
              Nu visar det sig att det inte är alldeles lätt att komma runt
              det. Anskaffning av andra system tar också tid, förmodligen och
              enligt den bedömning som görs inte kortare tid än att förverkliga
              dem vi redan är i färd med, det vill säga ombyggnation av 10 B
              och anskaffning av 14.
            </seg>
            <seg n="1ceb3096">
              När det gäller kompensatoriska åtgärder har Tyskland för närvarande
              sex helikoptrar på plats. Av dem står två i Medevacberedskap 24/7.
              Sverige har avtal med Tyskland om sjuktransport med helikoptrar
              med en marschberedskap på 30 minuter. Det är så långt vi har kommit
              nu.
            </seg>
            <seg n="e99d1c47">
              Men den politiska prioriteringen är glasklar. Det är dessutom
              så att de svenska helikoptrarna i Afghanistan inte bara skulle
              tillföra sjukvårdskapacitet för de svenska soldaterna. Vi jobbar
              med Finland i samma PRT till exempel som har ett mycket stort
              intresse, precis som vi, att få detta på plats.
            </seg>
            <seg n="af5009d5">
              Jag vill avsluta med det igen. Det var min prioritering att detta
              är centralt. Jag vet att Allan Widman i alla delar delar den.
              Därför delar vi också ambitionen att så snabbt som möjligt förverkliga
              den.
            </seg>
          </u>
          <note n="c65bb04d">
            Överläggningen var härmed avslutad.
          </note>
          <note n="56c80d77">
            11 § Hänvisning av ärenden till utskott
          </note>
          <note n="e93c4caa">
            Föredrogs och hänvisades
          </note>
          <note n="147331d5">
            12 § Förnyad bordläggning
          </note>
          <note n="44a23b4c">
            Föredrogs och bordlades åter
          </note>
          <note n="69bb8d00">
            13 § Bordläggning och beslut om förlängd motionstid
          </note>
          <note n="fb09c8c7">
            Anmäldes och bordlades
          </note>
          <note n="e67a1d58">
            Kammaren biföll talmannens förslag att motionstiden för denna
            proposition skulle förlängas till onsdagen den 10 juni.
          </note>
          <note n="208bf801">
            14 § Anmälan om frågor för skriftliga svar
          </note>
          <note n="8763444a">
            Anmäldes att följande frågor för skriftliga svar framställts
          </note>
          <note n="09c6854a">
            den 15 maj
          </note>
          <note n="3fdcf6fa">
            Karin Svensson Smith
          </note>
          <note n="b3c9d09d">
            Göran Persson
          </note>
          <note n="3c3a2969">
            Ameer Sachet
          </note>
          <note n="3c3a2969">
            Ameer Sachet
          </note>
          <note n="58a515bc">
            Lars Johansson
          </note>
          <note n="e729ff80">
            Helena Leander
          </note>
          <note n="b5fc9c1b">
            Åsa Lindestam
          </note>
          <note n="ae00e167">
            Matilda Ernkrans
          </note>
          <note n="ae00e167">
            Matilda Ernkrans
          </note>
          <note n="3be100de">
            Agneta Berliner
          </note>
          <note n="5ff719d4">
            Sylvia Lindgren
          </note>
          <note n="4b291ae1">
            Frågorna redovisas i bilaga som fogats till riksdagens snabbprotokoll
            tisdagen den 19 maj.
          </note>
          <note n="d55fc56e">
            15 § Kammaren åtskildes kl. 12.23.
          </note>
          <note n="7a297d40">
            Förhandlingarna leddes
          </note>
          <note n="7b0ede4b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
