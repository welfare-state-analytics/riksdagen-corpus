<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--112</head>
          <docDate when="2008-05-06">2008-05-06</docDate>
        </div>
      </front>
      <body>
        <div>
          <note n="eb85cb76">
            ﻿
          </note>
          <note n="217438af">
            Riksdagens protokoll
          </note>
          <note n="3b74717d">
            2008/09:112
          </note>
          <note type="date" n="4d5902a5">
            Onsdagen den 6 maj
          </note>
          <note n="c62f8cc4">
            Kl. 09:00 - 16:11
          </note>
          <note n="9ead0a55">
            1 § Justering av protokoll
          </note>
          <note n="3030067e">
            Justerades protokollet för den 29 april.
          </note>
          <note n="f9181bed">
            2 § Anmälan om fördröjda svar på interpellationer
          </note>
          <note n="c4f2d642">
            Till riksdagen hade inkommit följande skrivelser:
          </note>
          <note n="95ca96ee">
            Interpellation 2008/09:471
          </note>
          <note n="1c6bf92e">
            Interpellation 2008/09:471 Prioritering av jobb
          </note>
          <note n="fce16a2b">
            Interpellationen kommer att besvaras fredagen den 15 maj 2009.
          </note>
          <note n="1e8849b8">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="ce40ab7c">
            Rikard Jermsten
          </note>
          <note n="591a3be6">
            Interpellation 2008/09:472
          </note>
          <note n="03a8e201">
            Interpellation 2008/09:472 Regeringens politik och vallöften
          </note>
          <note n="fce16a2b">
            Interpellationen kommer att besvaras fredagen den 15 maj 2009.
          </note>
          <note n="1e8849b8">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="ce40ab7c">
            Rikard Jermsten
          </note>
          <note n="f93df849">
            Interpellation 2008/09:475
          </note>
          <note n="bc327bde">
            Interpellation 2008/09:475 Verksamhetsavbrott i mindre företag
          </note>
          <note n="535991ed">
            Interpellationen kommer att besvaras måndagen den 8 juni 2009.
          </note>
          <note n="9e5d00ea">
            Skälet till dröjsmålet är tidigare inbokade engagemang.
          </note>
          <note n="e877d813">
            Dag Ekman
          </note>
          <note n="ee12c7b7">
            3 § Hänvisning av ärenden till utskott
          </note>
          <note n="1b7fb412">
            Föredrogs och hänvisades
          </note>
          <note n="3a3516d6">
            4 § Förnyad bordläggning
          </note>
          <note n="82a79256">
            Föredrogs och bordlades åter
          </note>
          <note n="3efe9b4c">
            5 § Beslut om ärenden som slutdebatterats den 29 april
          </note>
          <note n="7f1befb1">
            Punkt 1
          </note>
          <note n="a102262d">
            Punkt 2
          </note>
          <note n="656b5dec">
            Punkt 3
          </note>
          <note n="f3cc8513">
            Övriga punkter
          </note>
          <note n="6c478438">
            Punkt 7
          </note>
          <note n="f3cc8513">
            Övriga punkter
          </note>
          <note n="2e96acce">
            Punkt 4
          </note>
          <note n="6c478438">
            Punkt 7
          </note>
          <note n="e695ee60">
            Punkt 8
          </note>
          <note n="f3cc8513">
            Övriga punkter
          </note>
          <note n="cfc015dc">
            6 § Berättelse om verksamheten i Europeiska unionen under 2008
            och Kommissionens årliga politiska strategi för år 2010
          </note>
          <note n="16736eba">
            Föredrogs
          </note>
          <note type="speaker" n="832e9625">
            Anf. 1 KENNETH G FORSLUND (s):
          </note>
          <u who="kenneth_g_forslund_2c9ca3" xml:id="i-5d8f6efc4c866c41-0" n="666510f3">
            <seg n="68a2442d">
              Fru talman! Det är ganska exakt en månad kvar till EU-parlamentsvalet,
              och vi debatterar det som har hänt i EU under 2008, huvudsakligen.
              Ett och annat kommer säkert att handla också om framtiden inom
              EU.
            </seg>
            <seg n="5a92a569">
              EU är världens största biståndsgivare. Sverige har ett ambitiöst
              biståndsmål om 1 procent av vår bruttonationalinkomst. Allt fler
              EU-länder uppfyller FN:s mål om 0,7 procent. Tillsammans är därför
              Sverige och de övriga 26 EU-länderna genom sitt gemensamma EU-bistånd
              världens största biståndsgivare.
            </seg>
            <seg n="f9d8d4db">
              EU:s bistånd spelar roll. Det bidrar till en bättre värld. Det
              bidrar också till en säkrare värld, till att bygga demokrati och
              frihet i länder där det inte har varit självklart tidigare. Det
              är ett viktigt arbete som EU gör internationellt, men EU spelar
              roll inte bara i världen utan också i den svenska vardagen.
            </seg>
            <seg n="c3914839">
              För oss socialdemokrater är det viktigt vilka beslut som fattas
              i EU om exempelvis arbetsrätten och arbetsmarknaden. Det handlar
              om arbetsmarknaden som finns här i Sverige men som också är gemensam
              med de övriga 26 medlemsstaterna. Därför är det viktigt vilken
              politik och vilka frågor som svenska företrädare för fram i EU
              i de samtal och beslutsprocesser som sker där. Det är i och genom
              EU vi påverkar villkoren för jobben och arbetsmarknaden i Sverige,
              i resten av EU och i hela Europa.
            </seg>
            <seg n="687ede2e">
              Vi socialdemokrater vill att man ska få lön och arbetsvillkor
              utifrån var man jobbar, inte varifrån man kommer. Det är en viktig
              ståndpunkt för oss socialdemokrater. Det är en ståndpunkt som
              vi tycker att Sverige skulle driva tydligare och hårdare i EU-samarbetet.
              Vi har dock upprepade gånger kunnat höra regeringsföreträdare
              från den moderatledda regeringen säga att de av olika skäl inte
              har gjort det. Fredrik Reinfeldt har uttalat här i kammaren att
              han inte kan åka till EU med några lappar med frågor från oppositionen
              och driva dem åt oppositionen. Vi har en arbetsmarknadsminister,
              Sven Otto Littorin, som ständigt tycks hitta skäl för att inte
              driva dessa frågor på de ministerrådsmöten han deltar i. Kanske
              anser han att det inte fanns på dagordningen och kan därför inte
              tala om det. När andra tar upp det anser han sig inte vara förberedd
              för att tala om det, vilket är märkligt med tanke på hur mycket
              träningstid Sven Otto Littorin som arbetsmarknadsminister har
              fått här i kammaren i olika interpellationsdebatter.
            </seg>
            <seg n="eb36daae">
              Sverige måste agera tydligt i EU. Sverige har nu chansen som
              ordförande för EU under det andra halvåret 2009. Vi socialdemokrater
              vill att Sverige ska prioritera hållbarhet, trygghet och ett solidariskt
              Europa under det ordförandeskap som kommer. Jag vet att regeringen
              inte ännu offentliggör sitt ordförandeprogram, men låt oss hoppas
              att regeringen tar intryck av de socialdemokratiska förslagen.
              Vi talar trots allt utifrån lite erfarenhet av att driva EU-frågor
              och EU-ordförandeskap.
            </seg>
            <seg n="f4b5994c">
              Sverige blev under det förra ordförandeskapet, under socialdemokratisk
              regering, känt för sina tre tydliga e:n. De stod för enlargement,
              employment och environment alltså utvidgning, arbete och miljö.
            </seg>
            <seg n="ef5aa624">
              Nu tycker vi socialdemokrater att Sverige borde prioritera tre
              tydliga s som i sustainability, security och solidarity alltså
              hållbarhet, säkerhet och solidaritet. Utgångspunkterna för dessa
              frågor är det som vi tycker ska vara prioriterat under ordförandeskapet.
            </seg>
            <seg n="4ad8eb6e">
              Vi vill se ett hållbart, tryggt och solidariskt Europa. Det tror
              vi att Sverige, resten av EU och resten av världen skulle tjäna
              på. Därför är det viktigt för oss.
            </seg>
            <seg n="242dc415">
              Sverige har en viktig roll att spela i EU. Sverige är omvittnat
              skickligt på att påverka EU-processen. Det ska vi ta fasta på,
              i synnerhet under ett ordförandeskapsår. Men vi ska också ta fasta
              på det för att driva sådana frågor som är viktiga för Sverige,
              vare sig vi är ordförande i EU eller inte. Där tycker jag tyvärr
              att regeringen inte har hållit måttet. Man har inte lyckats med
              detta under 2008 som är det år som redovisas i den skrivelse som
              ligger till grund för dagens debatt.
            </seg>
          </u>
          <note n="62c1a2cc">
            Fru talman! Med detta yrkar jag bifall till reservationerna 8,
            17 och 21 i betänkandet.
          </note>
          <note n="6b011d90">
            I detta anförande instämde Kerstin Engle, Monica Green, Carina
            Hägg, Kent Härstedt och Ameer Sachet (alla s).
          </note>
          <note type="speaker" n="be6d6531">
            Anf. 2 HANS LINDE (v):
          </note>
          <u who="hans_linde_3886bf" xml:id="i-2f3a327538a82fe0-0" n="bfef2ffa">
            <seg n="b18edf95">
              Fru talman! Vi har att debattera utrikesutskottets betänkande
              UU10 Berättelse om verksamheten i Europeiska unionen under 2008.
              Detta betänkande berör det gångna årets utveckling inom EU. Det
              är ett år som kanske inte direkt kan beskrivas som ett jubelår
              för oss vänner av folkligt inflytande, fackliga rättigheter och
              personlig integritet.
            </seg>
            <seg n="7dff15a9">
              Under det gångna året har dokusåpan Lissabonfördraget fortsatt
              inför öppen ridå med alla de oväntade vändningar, svek och maktkamper
              som hör en riktig dokusåpa till. Den 12 juni röstade en tydlig
              majoritet av irländarna, 53,4 procent, nej till fördraget, vilket
              skulle ha inneburit att fördraget fallit enligt EU:s egna regler.
            </seg>
            <seg n="b4d02000">
              Men uppenbarligen har EU:s ledning inspirerats av Groucho Marx
              som brukade säga: Jag har principer, men gillar du dem inte så
              har jag andra. För trots att EU:s grundlag ännu en gång fallit
              enligt EU:s egna regler har den återuppstått från de döda i ny
              skepnad.
            </seg>
            <seg n="27139fcf">
              Även Sverige valde att gå vidare med en ratificering, det irländska
              nejet till trots. Utan att svenska folket tillfrågats röstade
              Sveriges riksdag ja till fördraget i november. Nu väntar vi på
              att irländarna ska rösta ännu en gång, för enligt en nu väletablerad
              EU-tradition måste medborgarna rösta om och om igen tills de röstar
              rätt.
            </seg>
            <seg n="74313f8d">
              Om Lissabonfördraget trumfas igenom skulle det innebära den enskilt
              största maktöverföringen från Sveriges riksdag till EU-nivå sedan
              vi gick med i unionen 1995. På drygt hundra områden skulle unionens
              makt och inflytande stärkas, från asyl- och flyktingfrågor till
              försvars- och rymdpolitik.
            </seg>
            <seg n="d5d2a6d3">
              En annan fråga som överskuggat EU:s verksamhet under det gångna
              året är naturligtvis EG-domstolens domar i fallen Laval, Rüffert
              och Luxemburg. Det är domar som gjort det tydligt att EU sätter
              principen om den fria rörligheten för arbete före skyddet mot
              lönedumpning och löntagarnas rätt till lika lön för lika arbete
              oavsett nationalitet. Fackliga stridsåtgärder för att kräva inhemska
              kollektivavtal betraktas som ett otillåtet marknadshinder i strid
              mot den fria rörligheten för arbete. På ren svenska innebär det
              att letter och polacker obehindrat ska kunna reas ut på den svenska
              arbetsmarknaden med konsekvensen att lönerna och arbetsvillkoren
              försämras för alla.
            </seg>
            <seg n="9546b75e">
              Vi vänsterpartister hade önskat att vi hade fått juridiskt bindande
              undantag för den svenska kollektivavtalsmodellen i samband med
              att vi ratificerade Lissabonfördraget. Den kampen förlorade vi,
              men vi kommer att fortsätta att driva frågan både här i riksdagen
              och i EU-parlamentet för att säkra de svenska kollektivavtalen,
              för vi vet att kollektivavtalen utgör ett fundament i den svenska
              arbetsmarknadsmodellen och därigenom också i vår välfärd.
            </seg>
            <seg n="22ff152c">
              Lavaldomen är tyvärr inte det enda exemplet på att EG-domstolen
              satt näringslivets intressen före sociala och miljömässiga hänsyn.
              Under de senaste sex åren har EG-domstolen dömt 19 gånger i fall
              rörande miljö och folkhälsa. I samtliga dessa fall har domstolen
              gått på marknadens linje.
            </seg>
            <seg n="088b9433">
              Men det gångna året har också varit ett mörkt år för oss som
              värnar den personliga integriteten. I hemliga förhandlingar med
              USA, Kanada, Schweiz och Japan har EU förhandlat det så kallade
              ACTA-avtalet som sägs ge myndigheterna skarpare vapen i kampen
              mot varumärkesförfalskning, men mycket tyder på att dessa skarpare
              vapen skulle kunna användas för omfattande kränkningar av den
              personliga integriteten. Lika oroväckande är den förda debatten
              om det så kallade telekompaketet som öppnar för att Internetleverantörer
              ska kunna stänga av enskilda personer från Internet på ett rättsosäkert
              sätt.
            </seg>
            <seg n="d83a57e8">
              Det har varit ett år då EU-etablissemangets förakt för sina egna
              medborgare slagit nya rekord. EU:s invånare ska i möjligaste mån
              inte tillfrågas om EU:s utveckling, och skulle folket mot förmodan
              tillfrågas är man bara beredd att lyssna så länge de säger rätt
              saker. Oron från en samlad europeisk fackföreningsrörelse har
              avfärdats som hjärnspöken och centrala frågor om allas vår rätt
              till integritet och ett privatliv har gömts i hemliga förhandlingar.
            </seg>
            <seg n="a90133ad">
              EU:s alltmer bristande folkliga förankring understryks väl med
              önskvärd tydlighet av att de svenska EU-parlamentarikerna nu fått
              lönelyft på 58 procent samtidigt som hundratusentals svenskar
              varslats om uppsägning under de senaste månaderna.
            </seg>
            <seg n="4e2cf3fc">
              Fru talman! Dagens betänkande har också att behandla en rad framåtsyftande
              yrkanden. Vänsterpartiet har 17 reservationer där vi på punkt
              efter punkt försöker visa hur en annan utveckling av EU och svensk
              EU-politik skulle kunna se ut. Jag kommer i denna debatt att fokusera
              på två av dem.
            </seg>
            <seg n="32145eb0">
              Om mindre än två månader tar Sverige över EU:s ordförandeskap.
              Vi skulle kunna göra detta ordförandeskap till ett trendbrott
              mot den ökade slutenheten inom EU och den ökade klyftan mellan
              EU-eliten och medborgarna. Vi skulle kunna använda ordförandeskapet
              för att flytta fram positionerna i klimatfrågorna inför toppmötet
              i Köpenhamn i december. Vi skulle kunna använda ordförandeskapet
              till att sätta frågan om de svenska kollektivavtalen högst upp
              på dagordningen för att motverka EG-domstolens attacker. Vi skulle
              också kunna använda detta ordförandeskap till att ta strid mot
              EU:s mörkerkrafter om kontroversiella frågor som kvinnors rätt
              till sin egen kropp och HBT-personers rätt att utrycka sin sexualitet
              eller könsidentitet.
            </seg>
            <seg n="c1b3c8a1">
              Låt oss konstatera att det inte är ett sådant ordförandeskap
              vi kommer att få. En regering som saknar en offensiv klimat- och
              miljöpolitik på hemmaplan kommer knappast att se till att EU skaffar
              sig det. De svenska kollektivavtalen och den överhängande risken
              för lönedumpning inom unionen kommer inte att stå på dagordningen,
              enligt klara besked från regeringen. Ju närmare vi kommer ordförandeskapet
              desto tydligare blir det att kontroversiella frågor om abort och
              HBT-personers rättigheter diskret och i tystnad förs från dagordningen.
            </seg>
            <seg n="2cdd3a91">
              Jag vill därför yrka bifall till reservation 22, där Vänsterpartiet
              presenterar huvudpunkterna i hur vi vill att ett svenskt ordförandeskap
              skulle kunna utformas.
            </seg>
            <seg n="7b33f6a7">
              Fru talman! I Sverige handlar debatten om EU ofta, alltför ofta,
              om Sverige i EU och EU i Sverige. Alltför sällan ser vi och diskuterar
              vad EU betyder i världen trots att alltmer av våra relationer
              med världen söder om Gibraltar sund går via Bryssel, oavsett om
              det handlar om bistånd, internationella militära insatser eller
              utrikespolitik.
            </seg>
            <seg n="c6fc5288">
              Ett av de områden där maktöverföringen från nationell nivå till
              EU-nivå har varit som mest total är handelspolitiken. Någon egen
              svensk handelspolitik kan vi egentligen inte prata om längre.
              Våra handelsrelationer till omvärlden förhandlas av EU. Under
              de senaste åren har EU inlett en rad förhandlingar om regionala
              handelsavtal. Vi får väl erkänna att dessa regionala handelsavtal
              knappast har varit kioskvältare i riksdagen och i den svenska
              debatten, men de kommer att ha långtgående och avgörande betydelse
              för människorna i de berörda länderna. Därför vill jag lyfta upp
              också dessa frågor i denna debatt.
            </seg>
            <seg n="f3c58366">
              Utgångspunkten för EU i dessa handelsförhandlingar har varit
              att stärka det europeiska näringslivets globala marknadsandelar,
              och det har märkts. Centrala delar av dessa regionala avtal har
              varit att de berörda länderna ska öppna sina marknader och att
              gemensamma regler för utländska investeringar och offentlig upphandling
              ska införas.
            </seg>
            <seg n="e796926d">
              I betänkandet berörs två av dessa avtal, EU:s associeringsavtal
              med Centralamerika och Andinska gemenskapen i Sydamerika. Förhandlingarna
              följer ett numera känt mönster. De europeiska företagens intressen
              står i fokus på bekostnad av möjligheterna att bekämpa fattigdom,
              stärka ursprungsbefolkningars rättigheter och skydda miljö och
              klimat i de berörda länderna. I vanlig ordning har EU använt mer
              eller mindre fula förhandlingsmetoder för att trumfa igenom avtal
              som egentligen ingen vill ha i Latinamerika.
            </seg>
            <seg n="1f03ff38">
              I Sverige driver sedan en tid tillbaka flera folkrörelser krav
              på att avtalen ska främja utveckling, fattigdomsbekämpning och
              mänskliga rättigheter, till exempel rätten till mat. De så kallade
              Singaporefrågorna om investeringar och offentlig upphandling ska
              exkluderas från avtalen och förhandlingarna ska öppnas för folkrörelser
              i Latinamerika och Europa. Det är krav som också Vänsterpartiet
              stöder. Därför vill jag yrka bifall till reservation 12.
            </seg>
            <seg n="d30ac9c8">
              Fru talman! I dag är det en viktig dag för alla oss som bor och
              lever i EU, men kanske inte främst för att vi debatterar detta
              betänkande i riksdagen. I Tjeckien röstar i dag senaten om Lissabonfördraget.
              Ett nej där och fördraget skulle knappast kunna räddas trots EU-ledningens
              stora mått av politisk fantasi. I Bryssel röstar i dag EU-parlamentet
              om telekompaketet. Fortfarande är det oklart om de ändringsförslag
              som stärker rättssäkerheten och medborgarnas integritet kommer
              att gå igenom. I dag går man också in på tredje dagen av förhandlingar
              mellan EU och Andinska gemenskapen om det framtida associeringsavtalet.
            </seg>
            <seg n="81f15d8b">
              Den massiva och omfattande maktöverföring som har skett från
              medlemsstaterna till EU har varit en utveckling som jag och Vänsterpartiet
              djupt motsatt oss, men i dag är det ett faktum. Det gör det ännu
              mer avgörande vem som företräder Sverige i EU. Vi får vänta till
              september 2010 innan vi kan byta ut Sveriges representanter i
              ministerrådet, men redan den 7 juni har vi medborgare och väljare
              i Sverige möjlighet att välja vem som ska företräda Sverige och
              svenska folket i EU-parlamentet. Därför vill jag avsluta med en
              förhoppning om att vi får ett högt valdeltagande i EU-parlamentsvalet
              den 7 juni.
            </seg>
          </u>
          <note type="speaker" n="5986bcc8">
            Anf. 3 MAX ANDERSSON (mp):
          </note>
          <u who="max_andersson_e19a12" xml:id="i-51c8b79160b4ed25-0" n="7e5e241e" next="i-77a6e4db082ae647-0">
            <seg n="8bf8a168">
              Fru talman! Vi debatterar utrikesutskottets betänkande Berättelse
              om verksamheten i Europeiska unionen under 2008 . Samtidigt debatterar
              vi utrikesutskottets utlåtande om kommissionens årliga politiska
              strategi för år 2010.
            </seg>
            <seg n="f5709dca">
              Dessa ärenden rör skrivelsen om verksamheten i Europeiska unionen
              under år 2008. De rör också ett antal motioner som har väckts
              om EU-frågorna och som behandlas samtidigt med detta betänkande.
            </seg>
          </u>
          <note n="f1fd64bd">
            Jag börjar med att yrka bifall till reservation 3 i UU17 och
            reservationerna 17 och 21 i UU10.
          </note>
          <u who="max_andersson_e19a12" xml:id="i-77a6e4db082ae647-0" n="7e5e241e" prev="i-51c8b79160b4ed25-0">
            <seg n="6e5f78ce">
              Fru talman! Maktöverföringen från Sverige och från andra medlemsstater
              till EU fortsätter. År 2008 var inget undantag. Regeringen drev
              en politik som i och med att man kämpar för att få igenom Lissabonfördraget
              driver på att man flyttar makten ännu mer till EU.
            </seg>
            <seg n="c973abe8">
              För några år sedan, på den tiden då den nuvarande regeringen
              inte var regering utan satt i opposition, pratade man väldigt
              mycket om ett smalare men vassare EU. Det låter bra för väldigt
              många människor. Men i praktiken för man en rakt motsatt politik
              som handlar om att flytta ännu mer makt till EU.
            </seg>
            <seg n="6a640e4e">
              Vad händer då med makten när den finns där i Bryssels korridorer?
              Jo, den blir osynlig. Det blir svårt för vanliga medborgare att
              se vad som händer. Det blir svårt för journalister att rapportera
              om var den politiska striden står. Det är till och med svårt för
              oss i riksdagen att veta vad det egentligen är som händer. Jag
              hoppas att åtminstone ministrarna har full koll på beslutsprocessen.
              Men en del saker som jag har sett under de år som jag har suttit
              här i riksdagen får mig att tvivla på om ens våra ministrar alltid
              har full koll.
            </seg>
            <seg n="ec4af2b8">
              Makten inom EU finns någonstans i en dimma, och det är väldigt
              farligt för ett samhälle att ha det på det viset. Makt som inte
              kan kontrolleras och makt som existerar utan genomskådlighet resulterar
              i dåliga beslut. Det har vi också sett.
            </seg>
            <seg n="975a7b88">
              Det står i årsboken att Sveriges regering två gånger röstade
              emot beslut i ministerrådet under förra året. Två gånger slog
              regeringen näven i bordet och sade nej. Den ena gången gjorde
              man det tillsammans med alla medlemsstater utom en.
            </seg>
            <seg n="42881ed8">
              Detta är antingen ett tecken på en otrolig förmåga hos regeringen
              att få igenom sin vilja, eller ett tecken på bristande politiskt
              mod eller ett tecken på att man har en politisk kultur i EU där
              man inte förväntas rösta nej bara för att man tycker att ett beslut
              innehåller väldigt stora dåliga egenskaper. I stället förväntas
              man att lägga sig platt, få igenom någon liten kompromiss och
              rösta ja till någonting som man egentligen inte tycker om. Jag
              tror att det är det senare som är fallet. Jag tror nämligen inte
              att ens regeringen vill hävda att man har varit så otroligt skicklig
              att man har fått igenom sin vilja alla gånger utom en.
            </seg>
            <seg n="03c7c257">
              Fru talman! Det finns många saker som går att ta upp här. Det
              är många beslut som har tagits. Jag ska kortfattat gå igenom några
              få.
            </seg>
            <seg n="13ef0a2a">
              Jag ska börja med Lavaldomen. EG-domstolens dom i Vaxholmsfallet
              är ett hot mot kollektivavtalen, och den är ett hot mot den svenska
              modellen. Det är ett hot som uppstår på grund av att det är EU
              som bestämmer över Sveriges lagar. Detta betyder inte automatiskt
              att saker och ting kommer att gå illa. Men det krävs att Sveriges
              politiska institutioner, inklusive regeringen och inklusive riksdagen,
              tar strid i EU för att bevara den svenska modellen. Från Miljöpartiets
              sida vill vi att man gör en fördragsändring som garanterar rätten
              till kollektivavtal, som skyddar den svenska modellen och som
              garanterar medlemsstaternas rätt att försvara sig mot lönedumpning.
              Regeringen har inte velat lyssna på detta.
            </seg>
            <seg n="bddb2d6c">
              När det gäller klimatpolitiken ser vi att läget blir alltmer
              oroande. Det kommer ny forskning som visar att vi behöver göra
              mer. Men vad har regeringen gjort? Regeringen har hållit emot
              inom EU när länder som Tjeckien har försökt försvaga EU:s redan
              svaga klimatpolitik. Det är inte tillräckligt.
            </seg>
            <seg n="de7f4b9c">
              EU använder fortfarande en stor del av sin budget till projekt
              som skadar klimatet. Man lägger pengar på motorvägar och flygplatser
              i stället för att lägga pengarna på saker som är bra för klimatet
              som investeringar i nya energikällor och investeringar i järnvägar
              som gör att vi kan minska flygandet.
            </seg>
            <seg n="e7a69004">
              Från Miljöpartiets sida kräver vi att man ska lusläsa EU:s budget
              och ta bort de saker som skadar klimatet. Regeringen har inte
              velat driva den frågan.
            </seg>
            <seg n="d65d39cb">
              Fru talman! Jag vill avsluta med att säga några ord om ordförandeskapet.
              Jag kommer ihåg år 2001 när Sverige hade ordförandeskapet förra
              gången. Då presenterade den dåvarande regeringen en lista med
              tre prioriteringar, de tre e:na. Det var väldigt slagkraftigt
              och kanske lite klyschigt. Men det var i alla fall en tydlig fokusering
              på tre saker som man ville åstadkomma. Har vår nuvarande regering
              presenterat en lika tydlig fokusering? Nej, man talar om att en
              prioritering är klimat, energi och miljö. En annan prioritering
              är jobb, tillväxt och konkurrenskraft. Nästa prioritering är ett
              tryggare och öppnare Europa, Östersjöstrategi, relationer med
              närområdet, EU som global aktör och fortsatt utvidgning. Man ska
              även jobba med budgeten för EU.
            </seg>
            <seg n="bf6a9ca7">
              Det är möjligt att regeringen klarar av att få igenom allt detta.
              Men i mina öron låter inte detta som en prioritering. Prioritering
              handlar om att man prioriterar de saker som man är säker på att
              få igenom. Jag är lite orolig för att regeringen i sin vilja att
              åstadkomma många goda saker kanske inte prioriterar tillräckligt
              hårt.
            </seg>
            <seg n="eef3bf4b">
              Från Miljöpartiets sida har vi motionerat om ett mycket klokt
              förslag om att även prioritera kampen mot den globala fattigdomen.
              Det är en väldigt viktig fråga.
            </seg>
            <seg n="ed437b26">
              Jag vet att det går att kritisera mig för att vara inkonsekvent
              när jag å ena sidan föreslår att man ska lyfta fram kampen mot
              den globala fattigdomen och å andra sidan sätter ett litet frågetecken
              för om man kanske inte borde prioritera hårdare. Men det är inte
              alltid möjligt att vara konsekvent till hundra procent i politiken.
            </seg>
            <seg n="cfaa4e72">
              Jag vill i alla fall önska regeringen lycka till inför arbetet
              med ordförandeskapet. Det finns många bra frågor som regeringen
              har för avsikt att driva.
            </seg>
            <seg n="645e3aea">
              Jag vill bara beklaga alla de dåliga beslut som man har drivit
              fram under föregående år, och jag hoppas på en förbättring.
            </seg>
          </u>
          <note n="524e76a4">
            I detta anförande instämde Bodil Ceballos (mp).
          </note>
          <note type="speaker" n="06975eb2">
            Anf. 4 WALBURGA HABSBURG DOUGLAS (m):
          </note>
          <u who="walburga_habsburg_douglas_bde0d8" xml:id="i-e93999e467e2c8bd-0" n="9ea39137">
            <seg n="f73ecf25">
              Fru talman! Fru Europaminister! Jag vill tacka Europaministern
              för att hon är med oss här i kammaren även i år när vi diskuterar
              verksamheten inom EU.
            </seg>
            <seg n="d06a2703">
              Som bekant är vi just nu mitt uppe i det stora Europaåret för
              Sverige. Det gör frågorna om och verksamheten i EU särskilt relevanta.
              Officiellt börjar Sveriges ordförandeskapshalvår den 1 juli. Redan
              i veckan ska viktiga frågor avhandlas, till exempel i morgon då
              det östliga partnerskapet lanseras på ett extra toppmöte i Prag.
              På lördagen den 9 maj firar vi Europadagen, det datum för 59 år
              sedan då EU föddes. Om en månad hålls Europaparlamentsval.
            </seg>
            <seg n="f7cb31a5">
              Glädjande nog kan vi även konstatera att Europa och Europeiska
              unionen just nu intar en allt större del av diskussionerna i vårt
              samhälle. Samtidigt noterar jag att debatten om ett eventuellt
              utträde nästan helt har försvunnit. Äntligen har sakpolitiken
              tagit över och Europapolitiken blivit en naturlig del i vår vardag.
            </seg>
            <seg n="5f757ce8">
              Vi har insett vikten av ett fördjupat Europasamarbete. Regeringens
              goda och framgångsrika insatser i EU har även noterats av Sveriges
              EU-kommissionär Margot Wallström som gett regeringen höga betyg
              för arbetet under det gångna året och för förberedelserna hittills
              av ordförandeskapet ett som jag tycker välförtjänt beröm.
            </seg>
            <seg n="387d4b6c">
              I dag diskuterar vi det betänkande där regeringens skrivelse
              om årsboken om EU 2008 behandlas. Denna skrivelse berättar om
              det arbete som regeringen har gjort under det gångna året i EU.
              Vi talar även om EU-kommissionens årliga strategi för 2010. Vi
              tittar alltså även framåt.
            </seg>
            <seg n="f4b38589">
              Fru talman! Frågan om EU:s utvidgning intar återigen glädjande
              nog en särställning i vår EU-politik. Det ligger helt i linje
              med programmet under vår första ordförandeskapsperiod 2001. Sverige
              har ansträngt sig hårt för att förverkliga kommissionens övergripande
              utvidgningsstrategi, med särskilt fokus på Kroatien, Makedonien,
              Turkiet och västra Balkan. Inom EU är Sverige ett av de mest utvidgningsvänliga
              länderna, och riksdagen har ett flertal gånger enhälligt beslutat
              om ett EU-perspektiv för Ukraina, Moldavien och Vitryssland. Kroatien
              ser ut att kunna slutföra sina anslutningsförhandlingar redan
              2009 om reformtakten blir tillräckligt hög. Det vore ett fantastiskt
              resultat för det svenska ordförandeskapet om så verkligen skedde.
            </seg>
            <seg n="67c37434">
              I detta sammanhang vill jag även lyfta fram det östliga partnerskapet
              som tillkom genom ett svensk-polskt initiativ och som är av synnerligen
              stort intresse. Detta lanseras, som sagt, i morgon i Prag. På
              detta sätt bekräftar hela EU medlemskapsperspektivet för våra
              östra grannländer. En viktig punkt i detta samarbete är även viseringslättnader
              som ska förenkla utbudet och samarbetet. Jag välkomnar allt arbete
              som Europaministern och utrikesministern lägger ned i denna fråga.
            </seg>
            <seg n="00224785">
              EU:s utvidgning har starkt bidragit till fred, demokrati och
              stabilitet på hela vår kontinent. Genom denna process bidrar EU
              också med så kallat nation building på Balkan. Medlemskapsperspektivet
              är en förstärkande kraft som fungerar som soft power i den meningen
              att det kan motverka de Europanegativa och radikala krafterna
              i de olika länderna.
            </seg>
            <seg n="0d5b61e1">
              Regeringen har även aktivt arbetat för att genomföra och konkretisera
              EU:s Östersjöstrategi. Det handlar om att bekämpa övergödning
              och överfiske och om att ta itu med föroreningarna från de EU-länder
              som har sin kust mot Östersjön.
            </seg>
            <seg n="e98acf96">
              Det handlar också om att mildra finanskrisens effekter i regionen
              och om att öka välståndet genom forskningssatsningar och genom
              tillämpning av EU:s konkurrensregler. Vidare handlar det om att
              göra regionen mer attraktiv och tillgänglig genom satsningar på
              transportsystem eftersom avstånden är långa och befolkningen är
              utspridd över stora ytor.
            </seg>
            <seg n="2c343cac">
              Slutligen handlar Östersjöstrategin om att öka säkerheten och
              samarbetet i regionen. Det gäller exempelvis samordning av krishanteringen
              och om övervakning av sjöfarten.
            </seg>
            <seg n="27102aa8">
              EU har under det gångna året gjort stora framsteg i arbetet med
              den gemensamma utrikes- och säkerhetspolitiken. Sverige spelar
              i detta arbete en mycket aktiv roll, till exempel i och för Europas
              nyaste land, Kosovo. I morgon besöker Kosovos talman riksdagen
              och träffar oss i utrikesutskottet för att tala om gemensamma
              projekt.
            </seg>
            <seg n="07199ccb">
              Allt detta har resulterat i ett förstärkt inflytande inte bara
              i vårt närområde genom den europeiska grannskapspolitiken utan
              också i de olika konflikthärdarna runt om i hela världen.
            </seg>
            <seg n="4d7aba42">
              Fru talman! Som en viktig grundprincip i EU-arbetet slås det
              under budgetfrågorna fast att subsidiaritetsprincipen, som vi
              svenskar brukar kalla för närhetsprincipen, måste råda och genomsyra
              allt arbete, alla beslut och alla avtal som lägger grunden för
              EU-samarbetet. Vid den kommande budgetöversynen ska stor tyngd
              läggas på en sund ekonomisk förvaltning, särskilt nu i den ekonomiska
              kris som råder i hela världen.
            </seg>
            <seg n="f1b891ef">
              Mycket har gjorts under det gångna året i frågorna rörande frihandel.
              Här är Sverige en stark förespråkare för ett öppnare och mer frihandelssinnat
              EU. Mer behöver göras för att avskaffa tullar och montera ned
              de i flera avseenden förödande och resursslukande jordbruksstöden.
              Med dagens prisuppgångar på världsmarknaden finns här ett gyllene
              tillfälle att pedagogiskt visa på de positiva aspekterna av en
              betydligt mer avreglerad jordbrukspolitik.
            </seg>
            <seg n="4607659a">
              Under hela 2008 förberedde Sverige ordförandeskapet med dess
              fem övergripande områden: miljö, jobb och tillväxt, ett tryggare
              och öppnare Europa, Östersjösamarbetet och EU:s roll som global
              aktör samt utvidgningen.
            </seg>
            <seg n="ba7d6fa4">
              Den 20 november 2008 ratificerade riksdagen Lissabonfördraget
              ett viktigt steg mot ett bättre fungerande Europa som träder i
              kraft när det är ratificerat av alla medlemsländer. I dag röstar
              tjeckiska senaten om detta, och i oktober i år håller Irland folkomröstning.
              Fördraget ska förbättra EU:s handlingskraft och utvidgningsförmåga.
            </seg>
            <seg n="7cb9d32d">
              Den sista bilagan i årsboken handlar om de områden där Sverige
              röstat emot ministerrådet, två gånger, eller lagt ned sin röst,
              fyra gånger. Detta visar att vår regering har lyckats bra med
              att förhandla och företräda våra intressen det syns ju inte hur
              ofta vi genom förarbetet inte har behövt rösta emot eller lägga
              ned vår röst. Det visar också att även små länder kan göra stor
              skillnad i ministerrådet.
            </seg>
            <seg n="8f20559f">
              Nu är inte ens två månader kvar till ordförandeskapet. För att
              det ska bli lyckat är det viktigt med borgfred mellan regeringen
              och oppositionen och med ett bra samarbete mellan regeringen och
              riksdagen. Om vi inte lyckas med det kan det få förödande konsekvenser.
              Vi har ju sett hur det gick för regeringen i Tjeckien.
            </seg>
            <seg n="8f58371c">
              Vi måste förbereda oss väl. Man kan aldrig utesluta oväntade
              problem utifrån.
            </seg>
            <seg n="57d5831e">
              2008 års berättelse visar på ett lyckat svenskt arbete och är
              en bra förberedelse för det andra halvåret i år.
            </seg>
          </u>
          <note n="6b78bf41">
            Fru talman! Jag yrkar bifall till utskottets förslag om att lägga
            regeringens skrivelse till handlingarna och avslag på alla reservationer.
          </note>
          <note type="speaker" n="204f7da1">
            Anf. 5 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-1" n="bfef2ffa">
            <seg n="56109416">
              Fru talman! I det betänkande vi nu har att debattera berörs också
              en rad yrkanden från oppositionen om hur vi skulle vilja att ordförandeskapet
              såg ut i stället för det som regeringen planerar för.
            </seg>
            <seg n="93f6513e">
              Uppenbarligen kommer det här ordförandeskapet att tvingas ta
              hand om en lång rad stora och svåra frågor. Stora och kontroversiella
              frågor kommer att finnas på EU:s dagordning oavsett om man vill
              det eller inte, till exempel de kontroversiella frågorna om sexuell
              och reproduktiv hälsa och rättigheter. Eftersom jag inte bara
              är ledamot i utrikesutskottet utan också sitter med i riksdagens
              SRHR-grupp skulle jag vilja lyfta fram de frågorna och ställa
              några konkreta frågor till Walburga Habsburg Douglas.
            </seg>
            <seg n="668881a6">
              Utvecklingen på området är oerhört oroväckande i Europa. I länder
              som Irland, Polen och Malta förvägras kvinnor rätten till sin
              egen kropp. Också i andra länder, bland annat i de baltiska staterna,
              ser vi en oroväckande utveckling. Det här påverkar EU. Det bromsar
              viktiga biståndsprojekt, och EU har inte kunnat agera gemensamt
              i FN-systemet. Även i utrikespolitiken har Malta och Polen förhindrat
              EU att agera och protestera när enskilda länder runt om i världen
              kränkt kvinnors rätt till sin egen kropp.
            </seg>
            <seg n="78644f2b">
              Därför vill jag fråga Walburga Habsburg Douglas hur man kommer
              att lyfta upp dessa frågor inför ordförandeskapet. Det finns en
              överhängande oro hos många organisationer som jobbar med frågorna
              att man från svensk sida kommer att välja att prioritera ned frågan
              under ordförandeskapet. Man kommer att prioritera frågan om finanskris
              och liknande i stället och låta kvinnornas rättigheter passera.
            </seg>
            <seg n="de3a5b59">
              Jag har tre frågor till Walburga Habsburg Douglas. Vad kommer
              den svenska regeringen konkret att göra under sitt ordförandeskap
              för att stärka respekten för sexuell och reproduktiv hälsa och
              rättigheter? Vad kommer regeringen att göra för att stärka jämställdhetsperspektivet
              inom unionens biståndspolitik? Sist en fråga om det som Walburga
              Habsburg Douglas lyfte upp, nämligen om medlemskapsförhandlingarna:
              Vad kommer Sverige att göra under sitt ordförandeskap för att
              lyfta upp dessa viktiga frågor i relationerna till kandidatländerna?
            </seg>
          </u>
          <note type="speaker" n="481f66c1">
            Anf. 6 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-e93999e467e2c8bd-1" n="9ea39137">
            <seg n="71c14eb4">
              Fru talman! Tack, Hans Linde, för frågorna! De är angelägna,
              och de genomsyrar hela vår politik. Jag tror inte att man på något
              sätt kan skilja vad vi jobbar med i Sverige från det vi jobbar
              med inom EU. Frågorna om sexuell och reproduktiv hälsa och även
              jämställdhet är viktiga för oss här.
            </seg>
            <seg n="f15b6d83">
              När jag kom till Sverige blev jag förvånad och lycklig över att
              se hur bra jämställdhetsarbetet fungerar här. Jag tror inte att
              det finns en så stor skillnad i vårt arbete utåt. Jag anser att
              oppositionen inte behöver frukta att vi glömmer bort frågorna,
              även om vi i ordförandeskapsprogrammet, där ni säger att vi har
              för många fokuseringar, försöker dra ned till fem punkter. Det
              är självklart att våra egna värderingar alltid ligger till grund
              när vi förhandlar och pratar med andra länder.
            </seg>
          </u>
          <note type="speaker" n="54281a54">
            Anf. 7 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-2" n="bfef2ffa">
            <seg n="a94c287a">
              Fru talman! Jag får tacka Walburga Habsburg Douglas för svaret,
              även om det egentligen inte var svar på någon av mina tre frågor.
            </seg>
            <seg n="6bb7c77f">
              Det här är viktiga och centrala frågor för Sverige, och de har
              faktiskt varit det för företrädare för både oppositionen och majoriteten,
              får jag erkänna. Det skulle vara naturligt att många förväntar
              sig att Sverige ska lyfta upp frågorna under ordförandeskapet.
              Runt om i Europa sätter man hög tilltro till att Sverige ska våga
              stå upp och gå till motoffensiv mot mörkerkrafterna, som vi har
              sett flytta fram sina positioner i unionen de senaste åren.
            </seg>
            <seg n="b6f3659f">
              Nu finns det en växande oro. Det kommer trots allt signaler från
              det svenska ordförandeskapet att man har valt att prioritera ned
              frågorna, de försvinner bort från dagordningen, man mäktar inte
              med att också ha med de kontroversiella frågorna under detta fullspäckade
              ordförandeskap.
            </seg>
            <seg n="7ec1ea7a">
              Därför skulle jag ändå vilja ha några konkreta exempel från Walburga
              Habsburg Douglas, om dessa frågor ska genomsyra hela ordförandeskapet,
              vilka konkreta initiativ Sverige kommer att ta under sitt ordförandeskap
              för att lyfta upp SRHR-frågorna i något sammanhang.
            </seg>
          </u>
          <note type="speaker" n="1baa9ac6">
            Anf. 8 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-e93999e467e2c8bd-2" n="9ea39137">
            <seg n="c9ebcd00">
              Fru talman! Jag är lite förvånad att ni å ena sidan säger att
              vi fokuserar på för många olika frågor och å andra sidan vill
              lyfta fram andra frågor. Jag tycker själv att jämställdhet är
              så grundläggande att dessa frågor finns med i varje diskussion
              vi för. Då behöver de inte lyftas fram särskilt som en egen punkt
              i vårt ordförandeskapsprogram. Vi har alltid med de grundläggande
              avgörande FN-resolutionerna 1325 och 1820 när vi förhandlar med
              andra länder. Jag tror säkert att de länder som nu ansöker om
              att bli medlemsländer i EU vet var vi står i frågorna och vet
              att vi försöker hjälpa dem.
            </seg>
          </u>
          <note type="speaker" n="4a51527e">
            Anf. 9 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-4348c2d0df4ecbd4-0" n="cd561570">
            <seg n="3e882f07">
              Fru talman! EU gör skillnad. EU är en spännande idé och möjlighet
              demokratiskt för var och en av oss 500 miljoner medborgare.
            </seg>
            <seg n="30a3565e">
              Fru talman! Tänk tanken: Ett parlament som utmanar regeringarna
              i de olika medlemsländerna att göra mer. Ett parlament som vi
              som parlamentariker kan arbeta tillsammans med för att åstadkomma
              skillnad.
            </seg>
            <seg n="e3bd816a">
              EU möter många förväntningar, inte bara från oss. Det handlar
              om fred och frihet från början, men också i dag. Så sent som för
              ett drygt halvår sedan hade vi Georgienkonflikten, en konflikt
              mellan Georgien och Ryssland. EU gjorde skillnad. EU gör än i
              dag skillnad för att vara med och skapa förutsättningar för fred
              och frihet. Utan EU:s närvaro i Kosovo eller på andra ställen
              i vår närmiljö, utan insatser i Tchad och på andra ställen, skulle
              människor fara illa, mer illa än vad de gör ändå.
            </seg>
            <seg n="847e3e3e">
              EU möter förväntningar också när det gäller nya medlemmar som
              knackar på, fru talman. De vill vara med och förverkliga en dröm.
              Vi ska vara öppna och välkomna de nya medlemmar som knackar på.
            </seg>
            <seg n="00eadcd8">
              EU möter förväntningar därför att EU ger medborgarna nya möjligheter.
              Det är möjligheter att röra sig, att förverkliga idéer, starta
              företag, driva på för att utveckla ett Europa där nationalstaten
              inte sätter gränser, inte stänger in eller förminskar.
            </seg>
            <seg n="71cd80ae">
              Med våra förenade krafter kan vi, och ska vi, göra skillnad för
              medborgare i Sverige, i Europa och i världen. Ytterst handlar
              det om oss vanliga människor som behöver EU:s möjligheter för
              att förverkliga demokrati och öppenhet, för att utveckla ekonomin,
              för att skapa jobb, för att klara de stora utmaningarna som vårt
              jordklot står inför, inte minst klimatet.
            </seg>
            <seg n="6d73da61">
              I den skrivelse som regeringen har presenterat fullföljer man
              det åtagande som regeringen har enligt regeringsformen. Enligt
              regeringsformen 10 kap. 1 § ska regeringen fortlöpande informera
              riksdagen om arbetet inom Europeiska unionen. Det har man återigen
              gjort i den skrivelse som nu ligger till grund för det betänkande
              som utrikesutskottet presenterar. Jag noterar, fru talman, att
              det är en skrivelse som EU-nämnden jag förmodar att ordföranden
              kommer att uppmärksamma det mer senare med glädje bedömer har
              en bredd. Det här är också intressant. Vi har från utrikesutskottets
              sida öppnat för alla riksdagens utskott att lämna synpunkter.
              Fem av utskotten har svarat, och det redovisas i betänkandetexten.
            </seg>
            <seg n="dc59ef8e">
              Det här är också spännande, fru talman, därför att det här är
              ett år när vi också har försökt att förändra riksdagens egna arbetsformer.
              Det syns i det betänkande som vi nu behandlar. Riksdagen ska komma
              in på ett annat sätt. Inte minst har vi i utrikesutskottet visat
              att vi har förändrat lite av de arbetsformer som tidigare har
              gällt när det gäller samråd mellan regering och riksdag. Det är
              spännande.
            </seg>
            <seg n="7c40e0e8">
              Jag noterar att regeringen tidigare har berättat för riksdagen
              att Sverige ska tillhöra kärnan i Europeiska unionen. I skrivelsen
              finns det en tydlig vilja att leva upp till detta uttalande. Precis
              som Walburga Habsburg Douglas sade, fru talman, noterar jag den
              kommentar som Margot Wallström, Sveriges EU-kommissionär, nyligen
              lämnade vad gäller den svenska regeringens arbete inom EU. Sverige
              kan göra skillnad, precis som Hans Linde sade. Det beror lite
              grann på vilka som representerar Sverige både i regeringskretsen
              och i parlamentet, fru talman.
            </seg>
            <seg n="c3421065">
              Jag vill också beröra EU-fördraget. Det har naturligtvis under
              det gångna året varit en viktig fråga, och det är också under
              det här året en viktig fråga. Det handlar egentligen om att stärka
              medborgarnas möjligheter röst. Det handlar om att stärka det parlamentariska
              inflytandet mycket i de delar där vi lämnar över makt till den
              europeiska nivån. Vi lämnar över makt därför vi att är övertygade
              om att den europeiska nivån kan göra skillnad på ett sätt som
              vi i Sverige inte ensamma klarar.
            </seg>
            <seg n="2a8fa616">
              Det är därför väldigt positivt att vi får en förstärkning av
              Europaparlamentet om vi får det nya fördraget. Jag hoppas verkligen
              att det tjeckiska beslutet i dag kommer att vara positivt och
              att vi sedan kommer att få ett fördrag under det svenska ordförandeskapet
              så att vi kan börja förnya och utveckla Europeiska unionens arbete.
              Detta gäller inte minst utrikes- och säkerhetspolitiken, fru talman.
              Där är förväntningarna väldigt stora på att Europa ska kunna vara
              med och göra skillnad genom att tala gemensamt med en röst.
            </seg>
            <seg n="19757a00">
              Den 7 juni, om nästan på dagen en månad, är valet till Europaparlamentet.
              Det är ett viktigt val som handlar om vilka krafter som ska stärkas.
              Från min utgångspunkt som centerpartist är det självklart att
              stärka de krafter i Europa som vill jobba för frihet, ekonomisk
              utveckling och jobb och vill ta ansvar för att möta de utmaningar
              vi står inför globalt och klara klimatuppdraget.
            </seg>
            <seg n="8abe61ee">
              Den 1 juli tar vi över ordförandeskapet. Det välkomnar vi från
              Centerpartiets sida. Grunden har lagts på ett bra sätt under de
              år som redovisas i den skrivelse som regeringen presenterat. Vi
              välkomnar det östra partnerskapet och de initiativ som tagits
              därvidlag.
            </seg>
            <seg n="c2f9b41f">
              Vi välkomnar också Östersjöstrategin för vårt eget innanhav som
              har så stor betydelse och som det är så viktigt att vi får på
              plats under vårt ordförandeskap. Centralt är återigen ett nytt
              klimatavtal där vi måste få med världens länder på att komma överens
              i Köpenhamn. Där är förväntningarna på EU och det svenska ordförandeskapet
              stora. Vi kommer att göra allt för att detta ska kunna möta framgång.
              Det handlar inte bara om dagen utan framför allt om morgondagen
              och kommande generationer. Det gäller dina och mina barn och deras
              barn och barnbarn.
            </seg>
            <seg n="2b8aef05">
              Fru talman! Det har varit ett viktigt arbetsår, som redovisas
              av regeringen. Det lägger grunden för det kommande ordförandeskapet.
              Det är ett viktigt arbete vi kommer att ha under året och hösten
              som ordförandeland. Det är viktigt att vi i vårt arbete i parlamentet
              säkerställer detta, och det är viktigt att vi når fram till ett
              fördrag som ger Europaparlamentet makt och möjligheter att svara
              upp mot medborgarnas krav. Det är avgörande vem som representerar
              Sverige i ministerrådet, och det är avgörande vem som representerar
              Sverige i Europaparlamentet.
            </seg>
            <seg n="edc40078">
              Fru talman! Om man läser utrikesutskottets betänkande och det
              tjugotal reservationspunkter som finns är det uppenbart att det
              finns en opposition som består av spridda skurar. Det finns en
              opposition som i mångt och mycket leds av Vänstern och Miljöpartiet.
              Vänstern vill fortfarande lämna Europeiska unionen, och Miljöpartiet
              går i spagat.
            </seg>
            <seg n="d4bb402d">
              Fru talman! Tack för att vi har en regering som vill och kan
              göra skillnad i Europeiska unionen! Jag yrkar bifall till förslaget
              i betänkandet.
            </seg>
          </u>
          <note type="speaker" n="bcd5aec3">
            Anf. 10 MAX ANDERSSON (mp) replik:
          </note>
          <u who="max_andersson_e19a12" xml:id="i-e1d58c1e217f5805-0" n="7e5e241e">
            <seg n="0333dac0">
              Fru talman! Jag begärde replik när Kerstin Lundgren påstod att
              det stärker demokratin att EU-parlamentet får mer makt. Jag kan
              hålla med om att det är bra att EU-parlamentet kan få mer makt
              om den makten kommer från kommissionen. Det vore bra om EU-parlamentet
              skulle få initiativrätt, vilket det inte får med Lissabonfördraget.
            </seg>
            <seg n="f873cc1f">
              Jag vill nog hellre hålla med Sieps, Svenska institutet för Europapolitiska
              studier, när det säger att Lissabonfördraget innebär att man flyttar
              makt från Sveriges riksdag till EU-parlamentet. Man försvagar
              de nationella parlamenten när man stärker EU-parlamentet. Det
              ser jag som en nettoförlust, eftersom demokratin är starkare i
              Sveriges riksdag och de nationella parlamenten än vad den är i
              EU.
            </seg>
            <seg n="c564fe84">
              Jag kan exemplifiera detta. I Sveriges riksdag skulle inte Centerpartiet
              kunna komma undan med att som i telekompaketsfrågan driva en politik
              i regeringen och den motsatta politiken i parlamentet. I EU-parlamentet
              kommer Centern undan med detta. Demokrati förutsätter en genomskådlighet.
            </seg>
            <seg n="00518b99">
              I EU-parlamentet kunde Centern komma undan med att driva en politik
              i kemikaliefrågan om Reachpaketet som försvagade Reachpaketet
              samtidigt som det utmålade sig själv som miljöns vän. Demokratin
              försämras när makten flyttar till parlamentet. Demokrati förutsätter
              åskådlighet.
            </seg>
          </u>
          <note type="speaker" n="afc53d28">
            Anf. 11 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-4348c2d0df4ecbd4-1" n="cd561570">
            <seg n="8514d4a7">
              Fru talman! Jag tackar Max Andersson för repliken. Jag hör en
              tövan eller en osäkerhet om huruvida Max Andersson verkligen ser
              Europaparlamentet som en viktig arena för demokratin eller inte.
            </seg>
            <seg n="6e43dd61">
              Fru talman! För mig är det centralt vad medborgarna får för möjligheter
              att säga sin mening och att medborgarnas röst kommer fram och
              hörs tydligt. Det ska Europaparlamentet svara upp mot. Det gäller
              både telekompaketet, som Max Andersson nämnde som ett exempel,
              och Reach.
            </seg>
            <seg n="084687ca">
              Europaparlamentet är en kraft som gör skillnad. Det har visat
              det gång efter annan redan med dagens fördrag. Med det nya fördraget
              kommer dess makt att öka. Det är en makt som parlamentarikerna
              kommer att använda för att leva upp till medborgarnas röst.
            </seg>
            <seg n="a8ab9d39">
              Fru talman! Jag tycker inte att demokrati handlar om att vi ska
              krama en exklusiv beslutskrets egna rum och att vi ska sitta här
              och fatta beslut därför att vi är bäst på att fatta beslut. För
              mig handlar demokrati om att medborgarna ska få möjligheter och
              makt och att deras röst ska höras.
            </seg>
            <seg n="d419269b">
              Fru talman! Jag tycker att Europaparlamentet har visat ett fantastiskt
              prov på det. Dess röst gör skillnad. Regeringarna kan inte längre
              komma och byta äpplen mot päron. Det finns ett Europaparlament
              som är medbeslutande och som kräver att dess åsikt ska höras och
              går in direkt i förhandlingarna för att påverka och utveckla.
            </seg>
            <seg n="e9109102">
              Fru talman! Vad skulle ha varit effekten av Reachpaketet, Max
              Andersson, om inte parlamentet funnits där? Vad skulle effekten
              ha blivit för telekom om inte parlamentet hade funnits där?
            </seg>
          </u>
          <note type="speaker" n="a222bfab">
            Anf. 12 MAX ANDERSSON (mp) replik:
          </note>
          <u who="max_andersson_e19a12" xml:id="i-e1d58c1e217f5805-1" n="7e5e241e">
            <seg n="85a984bf">
              Fru talman! Jag noterar att Kerstin Lundgren inte riktigt svarade
              på mina underförstådda frågor om varför Centern driver en politik
              i regeringen om telekompaketet och samtidigt driver den motsatta
              politiken i parlamentet.
            </seg>
            <seg n="d16a0c82">
              Jag noterade också att jag inte ens fick höra Kerstin Lundgren
              förneka att den politik som Centern drev i Reachfrågan försvagade
              Reach. I stället får jag höra något om medborgarperspektiv.
            </seg>
            <seg n="5d51204c">
              För att medborgarna ska kunna få inflytande i en parlamentarisk
              demokrati måste det finnas en möjlighet för medborgarna att veta
              vilken politik som faktiskt drivs av parlamentarikerna. Demokratin
              förutsätter ansvarsutkrävande, öppenhet och att medborgarna vet
              vilken politiker som driver vilken fråga.
            </seg>
            <seg n="2ac25033">
              Det förutsätter att politiker inte kommer undan med att driva
              en politik i Sverige och den motsatta politiken i Bryssel och
              inte kommer undan med att säga att de gör en sak när de i själva
              verket gör tvärtom.
            </seg>
            <seg n="ed197197">
              För medborgarna är det en förlust när makten går in i Bryssels
              och Strasbourgs dimmor. Det är det medborgarperspektiv som innebär
              att demokratin faktiskt försvagas när makten flyttar från Sveriges
              riksdag, där det funkar minst sagt bra, till parlamentet i Bryssel
              och Strasbourg, där det inte fungerar.
            </seg>
            <seg n="2e6f668b">
              Avslutningsvis: Kerstin Lundgren sade att nu handlar det inte
              längre om att byta äpplen mot päron. Vi borde alla kunna enas
              om att i Bryssel och Strasbourg är det precis det politik handlar
              om.
            </seg>
          </u>
          <note type="speaker" n="1d25399b">
            Anf. 13 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-4348c2d0df4ecbd4-2" n="cd561570">
            <seg n="983e030a">
              Fru talman! Det kan säkert vara dimmigt i både Bryssel och Strasbourg,
              här i Helsingfors och på andra ställen i världen. Men om vi pratar
              om det politiska inflytandet är det just den parlamentariska öppenheten
              som är större, fru talman, i Europaparlamentet än i Sveriges riksdag.
              Det är Europarlamentet som ger medborgarna en möjlighet att vara
              med och granska, vara med och höra och vara med och påverka. Europaparlamentet
              har en stor betydelse i dag och kommer att ha en större betydelse
              i morgon. Det är därför, fru talman, som valet den 7 juni är så
              oerhört viktigt.
            </seg>
            <seg n="0f6824eb">
              Det är en självklar utgångspunkt för mig som centerpartist, och
              jag utgår från att Max Andersson som miljöpartist också har den,
              fru talman, att man på varje ställe där man är försöker kämpa.
              Vi kämpar för öppenhet. Vi kämpar för att försöka få så mycket
              öppenhet som möjligt för medborgarna och så mycket frihet som
              möjligt för medborgarna i Sverige genom Sveriges riksdag och genom
              Sveriges regering. Men vi gör det också utifrån den situation
              som man befinner sig i på den europeiska nivån. Det är precis,
              fru talman, som när vi går ut och tittar på Miljöpartiets agerande
              i kommuner i Sverige och här i riksdagen. Då kommer vi att finna
              att det ser lite olika ut. Det beror på att man måste utgå från
              det ställe man befinner sig på när man formar politiken och besluten,
              fru talman.
            </seg>
            <seg n="76d4f6ee">
              En politik för öppenhet och för en hållbar miljö och hållbarhet
              är den politik som vi driver gemensamt från Sverige och Europaparlamentet.
              Det är vad vi vill göra i framtiden och vad vi har gjort under
              det gångna året, fru talman.
            </seg>
          </u>
          <note type="speaker" n="8d2ff177">
            Anf. 14 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-3" n="bfef2ffa">
            <seg n="2c348fbc">
              Fru talman! Det är nästan ett stående inslag i Kerstin Lundgrens
              anförande att attackera oppositionen och anklaga den för att vara
              splittrad i stort sett oavsett vad vi diskuterar i den här kammaren.
            </seg>
            <seg n="2bb1789d">
              Jag har full förståelse för att Kerstin Lundgren väljer att arbeta
              utifrån strategin anfall är bästa försvar med tanke på de centerpartistiska
              avtrycken i EU:s utveckling under de senaste åren. För hur blev
              det egentligen med retoriken om smalare men vassare? Inte kan
              väl EU sägas ha blivit så mycket smalare men vassare genom Lissabonfördraget,
              som röstades igenom här i riksdagen, när man på närmare 100 områden
              flyttade makt från nationell nivå till EU-nivå. Knappast kan en
              europeisk gemensam rymdpolitik vara så mycket smalare men vassare.
            </seg>
            <seg n="cbdc4c5a">
              Jag begärde egentligen replik för att jag ville lyfta en annan
              fråga. Betänkandet berör en lång rad frågor. En fråga som inte
              är någon kioskvältare här i Sverige, som jag sade tidigare i mitt
              anförande, men som är helt avgörande för många människor i andra
              delar av världen är EU:s handelspolitik.
            </seg>
            <seg n="f72103b3">
              Just i dagarna sitter man i Bryssel och förhandlar med Andinska
              gemenskapen om ett handelsavtal. För oss i Sverige kommer handelsavtalet
              inte att ha så stor påverkan. Latinamerika och de berörda länderna
              är ingen stor marknad för oss. Men för de berörda länderna i Latinamerika
              är EU den näst största marknaden. Det kommer att vara helt avgörande
              för dessa länder och deras möjligheter hur handelsregler utformas.
              Det handlar om deras möjligheter till ekonomisk utveckling, att
              bekämpa fattigdom och så vidare.
            </seg>
            <seg n="83cf4bb1">
              Ett av de länder som EU och därigenom också Sverige just i dagarna
              sitter och förhandlar med är Colombia. Det är ett land där en
              fackföreningsaktivist mördas var tredje dag. Landet toppar statistiken
              i världen när det gäller mord på fackligt aktiva. Från Vänsterpartiets
              sida hade vi krävt att de fackliga frågorna ska upp på förhandlingarna
              och att man villkorar avtalen med att ILO:s kärnkonventioner måste
              ratificeras.
            </seg>
            <seg n="88d8cbd6">
              Detta har ni från majoriteten yrkat avslag på, egentligen utan
              några som helst motiveringar. Därför skulle jag vilja veta från
              Kerstin Lundgren hur man från regeringens och Centerns sida vill
              använda förhandlingarna för att lyfta de fackliga frågorna och
              de mänskliga rättigheterna.
            </seg>
          </u>
          <note type="speaker" n="f57bb232">
            Anf. 15 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-4348c2d0df4ecbd4-3" n="cd561570">
            <seg n="ea5d9b65">
              Fru talman! Precis som sägs här är det avgörande att vi har en
              handelspolitik från EU:s sida som bidrar till öppenhet. Möjligheterna
              att handla ger möjligheter till utveckling. En fri handel är någonting
              som vi från vår sida verkligen skulle välkomna helst av allt på
              mer multilateral basis.
            </seg>
            <seg n="2f4e77a5">
              Det som jag ser som en lite riskabel utveckling är de olika handelsavtal
              som sluts. Risken är, fru talman, att vi i olika enskildheter
              vill försöka föra in olika detaljfrågor som reglerar eller hindrar
              den fria handeln. Jag tycker att de fackliga rättigheterna är
              oerhört viktiga. Det är självklart. Det är viktigt att vi hävdar
              dem när vi pratar mänskliga rättigheter och utveckling. Då är
              de en del i att få en god ordning i världen.
            </seg>
            <seg n="687468d2">
              Men när vi pratar handelspolitik är det från vår utgångspunkt
              centralt att försöka säkerställa att vi får en handelspolitik
              som främjar så goda handelsmöjligheter som möjligt för EU men
              också för de länder som vi samverkar med. Det är det som är i
              fokus.
            </seg>
            <seg n="ecc81972">
              Det är också därför, fru talman, som vi i vår biståndspolitik
              arbetar för att föra till stöd för att utveckla handel och för
              att kunna vara en god handelspartner. Vi vet att just handel är
              centralt för att åstadkomma skillnad och utveckling för medborgarna
              i de länder som vi pratar om.
            </seg>
          </u>
          <note type="speaker" n="9120efc4">
            Anf. 16 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-4" n="bfef2ffa">
            <seg n="06f4c7af">
              Fru talman! Jag tror att Kerstin Lundgren använde nästan alla
              sina två minuter till att tala. Men inte var det så mycket svar
              på min fråga. Hon berörde över huvud taget egentligen inte det
              som jag tog upp, nämligen de pågående förhandlingarna med Andinska
              gemenskapen om ett nytt associeringsavtal.
            </seg>
            <seg n="34353c9f">
              Det här är ett brett och brokigt betänkande, och jag har full
              förståelse för att man inte kan djupdyka i varje yrkande. Men
              det är trots allt så att Kerstin Lundgren tillsammans med den
              övriga majoriteten har valt att yrka avslag på Vänsterpartiets
              tolv yrkanden om handelsavtalet. Där har vi lagt fram konkreta
              förslag på hur man ska stärka respekten för mänskliga rättigheter,
              stärka fokus på fattigdomsbekämpning och så vidare. Då förväntar
              jag mig ändå att man ska få ett något mer djupdykande svar än
              det här.
            </seg>
            <seg n="266c109b">
              För Vänsterpartiet är det uppenbart och tydligt och det här kanske
              är en skillnad mellan mig och Kerstin Lundgren att handelspolitik
              aldrig kan skiljas från frågan om mänskliga rättigheter. Det kan
              aldrig vara så att vi öppnar upp EU:s marknader för länder där
              man försöker bygga konkurrensfördelar genom att kränka de mänskliga
              rättigheterna och där man genom mord och övergrepp på fackföreningsaktivister
              vinner marknadsandelar på den globala marknaden. Det är fullständigt
              oacceptabelt. Därför hade vi velat se att man från EU:s sida tydligt
              villkorade avtalet med Colombia med att respekten för de mänskliga
              rättigheterna och de fackliga rättigheterna förstärks. Men uppenbarligen
              har vi olika ingångar, jag och Kerstin Lundgren.
            </seg>
            <seg n="c0ab540f">
              Kerstin Lundgren pratar också om ökad öppenhet inom handeln och
              om att handeln ska bli friare. Det låter ju fint. Men om vi tittar
              just på det konkreta fallet med Andinska gemenskapen, vilket vi
              också lyfte upp i vår motion som ni har avslagit, har man agerat
              på det precis motsatta sättet där. Andinska gemenskapen har fyra
              länder. De har i 40 år försökt bygga regional samverkan i Latinamerika.
              Men det EU nu väljer är att förhandla med två av länderna och
              lämna två efter. Man väljer att splittra upp organisationen och
              därigenom också bygga murar och skapa klyftor i Latinamerika.
              Det skapar inte ökad öppenhet. Det skapar inte ökad frihandel
              att splittra upp ett fungerande regionalt samarbete på det sättet.
            </seg>
            <seg n="d8dd15b8">
              Jag skulle vilja ha en förklaring av Kerstin Lundgren. Varför
              väljer man från majoritetens sida att stödja den destruktiva förhandlingslinje
              från EU:s sida där man splittrar och ställer länder mot varandra?
              Det skapar inte öppenhet, och det skapar inte friare handel.
            </seg>
          </u>
          <note type="speaker" n="c69cb4d9">
            Anf. 17 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-4348c2d0df4ecbd4-4" n="cd561570">
            <seg n="9b0581d1">
              Fru talman! Det finns nog en grundläggande skillnad mellan Hans
              Linde och mig. Det handlar om tron på reglering och villkor. När
              jag läser Hans Lindes reservationer och hör hans argument finns
              det inte bara ett villkor utan, som han nämnde, rätt många villkor
              som han vill föra på. Tron på den fria handeln, att avreglera
              och att sänka trösklar för handeln, är inte lika stor hos Hans
              Linde.
            </seg>
            <seg n="99667855">
              Fru talman! För min del handlar det centralt om att nå framgång
              när det gäller Doharundan. Det skapar möjligheter för alla som
              verkligen vill delta i den fria handeln. En del väljer ju att
              ställa sig lite utanför av egna skäl, men makten ligger då i det
              egna landet. Det måste man naturligtvis respektera. Från vår utgångspunkt
              är det viktigt att försöka nå fram till en friare handel globalt.
              De handelsavtal som sluts får inte motverkar en sådan utveckling.
              Det är ett centralt perspektiv från vår utgångspunkt.
            </seg>
          </u>
          <note type="speaker" n="4b3d345f">
            Anf. 18 BIRGITTA OHLSSON (fp):
          </note>
          <note n="c68a4b2e">
            Fru talman, EU-ministern och ärade kolleger i utrikesutskottet
            och EU-nämnden! En debatt om Europeiska unionens framtid, visioner
            och utmaningar känns synnerligen aktuell att ha just denna dag,
            onsdagen den 6 maj 2009.
          </note>
          <u who="birgitta_ohlsson_772a0d" xml:id="i-66fa826d3c098262-0" n="314ebea9">
            <seg n="e72abb22">
              Om bara några timmar röstar den tjeckiska senaten om Lissabonfördraget.
              Vi Europavänner här i kammaren önskar innerligt ett tjeckiskt
              ja. Det skulle definitivt främja att EU inriktar sig på fred,
              frihet och framtiden och framför allt blir mer dugligt, demokratiskt
              och dagsaktuellt. I dag är det också exakt 15 år sedan kanaltunneln
              mellan Frankrike och Storbritannien invigdes. Det är en tunnel
              som har inneburit oerhört mycket för att binda samman människor
              över kontinenten. Framför allt är det bara 32 dagar kvar till
              Europaparlamentsvalet den 7 juni då nästan 7 miljoner röstberättigade
              svenskar bland totalt uppemot 300 miljoner röstberättigade EU-invånare
              får chansen att påverka unionens framtid. Och inte att förglömma
              att vi nu på lördag, den 9 maj, firar Europadagen.
            </seg>
            <seg n="a92b2e86">
              Europeiska unionen har varit en succéartad historia under sin
              livstid. Vi får aldrig glömma framstegen. I början och mitten
              av 1970-talet var nästan hälften av EU:s 27 länder diktaturer.
              Spanien, Grekland och Portugal, som i dag är stabila demokratier,
              marknadsekonomier och charterparadis för många svenskar, upplevde
              eller hade nyss sett militärdiktatur. Långt in på 1980-talet var
              Östeuropa fortfarande präglat av ofrihet, planekonomi och minimal
              egenmakt för individen. Tyskland klövs av en geografisk Berlinmur
              och en mental Stasikultur. Ungern, Polen och Tjeckoslovakien förpestades
              av socialism och kommunism. Bulgarien och Rumänien levde under
              mörkermännen Nicolae Ceausescus och Todor Zjivkovs grymma styre.
            </seg>
            <seg n="15c823f0">
              Det är oerhört viktigt att minnas historien och påminna om att
              EU har varit avgörande för denna goda utveckling. En del partier
              på vänsterkanten brukar raljera över att alliansens riksdagsledamöter
              just framhåller fredens och frihetens Europa. Det kanske inte
              är så konstigt egentligen när dessa partiers ideologiska referensramar
              för Europa snarare har varit Berlinmurar, planekonomi och kommunistiska
              enpartisystem. Men för oss andra kan Europas framtid aldrig förstås
              utan att lära av det förgångna.
            </seg>
            <seg n="30f569fb">
              I dag, den 6 maj år 2009, har vi bara en diktatur kvar i Europa,
              Vitryssland. Det är också ett högaktuellt land, som nämndes, då
              landet i morgon den 7 maj deltar i toppmötet i Prag då det östliga
              partnerskapet invigs. Det här är ett väldigt vällovligt initiativ
              som är alldeles för viktigt för att låta sig kapas av diktatorn
              Aleksandr Lukasjenko som dagligen förtrycker oliktänkande. EU
              måste ställa stenhårda krav på att oppositionen ska få verka fritt
              och ge ökat demokratibistånd till den.
            </seg>
            <seg n="94a3f817">
              I en alldeles färsk rapport från den amerikanska organisationen
              Freedom House som heter Worst of the Worst , världens mest repressiva
              samhällen, finns Vitryssland med i den absoluta bottenligan. Det
              är ett land som ligger bara 70 mil från Skånes gräns.
            </seg>
            <seg n="6819e641">
              Den 18 april höll Folkpartiets systerparti i Vitryssland, det
              liberala oppositionspartiet Party of Freedom och Progress, konstituerande
              kongress. Deltagarna där trakasserades men gladdes också starkt
              över det stöd som de bland annat fick via EU-minister Cecilia
              Malmström.
            </seg>
            <seg n="aa39bb09">
              Den europeiska utrikespolitiken ska, liksom den svenska, sträva
              efter att vara glasklar värderingsmässigt, modig i handling och
              aktivistisk på fältet.
            </seg>
            <seg n="221d6926">
              Men Europa saknar inte utmaningar. Det kan nog alla vara överens
              om från höger till vänster i denna kammare. Tusen och åter tusen
              flickor och kvinnor kommer till Europa som sexslavar. EU måste
              kunna bekämpa den gränsöverskridande kriminaliteten i form av
              människohandel, narkotikasmuggling, penningtvätt och terrorism.
              För att uppnå detta vill vi i Folkpartiet skapa ett europeiskt
              FBI. Det är också intressant att många av de partier som röstade
              nej till Lissabonfördraget i höstas inte tycks inse att vi behöver
              Lissabonfördraget för att kunna bekämpa denna gränsöverskridande
              brottslighet.
            </seg>
            <seg n="50e25448">
              Klimathotet och koldioxidutsläppen är också gigantiska utmaningar
              för Europas framtid. EU kan och vill bli världens starkaste miljöorganisation.
              Här var Lissabonfördraget återigen väldigt viktigt i kampen för
              att klimatförändringarna skulle bli en ny politisk prioritet för
              unionen.
            </seg>
            <seg n="7327e13d">
              Frågan om ett svenskt deltagande i EMU får inte heller glömmas
              bort för morgondagen. Ett framtida ja till euron är ytterligare
              ett steg på vägen mot ett enat Europa som innebär mer samarbete.
            </seg>
            <seg n="7e4a51fd">
              Utmaningarna finns också globalt, vilket flera talare har lyft
              i debatten. Vi ser hur matkrisen runt om i världen ökar. Spannmålspriserna
              stiger, och undernäringen når vidriga nivåer på många håll i utvecklingsländerna.
              Det är ännu en desperat signal om att Europeiska unionen måste
              reformera sin jordbrukspolitik och slakta subventionerna. I dag
              går över 40 procent av budgeten till olika stödsystem, och det
              är fullkomligt oacceptabelt. Tullmurar ska rivas, handelshinder
              monteras ned och u-länderna ges tillträde till våra marknader.
              Att stoppa svälten i södra Afrika är inte en afrikansk angelägenhet
              utan en global skyldighet.
            </seg>
            <seg n="1a390c07">
              EU är också dessvärre fortfarande år 2009 en alltför gubbig union.
              70 procent av EU-parlamentarikerna och EU-kommissionärerna är
              fortfarande män, och då är ändå EU bättre än de europeiska nationella
              parlamenten. Där sitter det i snitt 22 procent kvinnor med Malta
              som bottennapp med bara 9 procent kvinnliga riksdagsledamöter.
            </seg>
            <seg n="62757261">
              Sju av EU:s medlemsländer erbjuder inte ens 10 procent av alla
              barn under tre år barnomsorg. En tredjedel av alla EU:s kvinnor
              i arbetsför ålder arbetar deltid medan mindre än en tiondel av
              männen gör det. Kvinnor med barn under tolv år får lägre lön än
              män medan män i samma situation får högre lön. Dåligt utbyggd
              barnomsorg och sambeskattning som hämmar kvinnligt förvärvsarbete
              är dessvärre norm i alltför många europeiska länder år 2009.
            </seg>
            <seg n="92a57458">
              Frågan om kvinnors rätt till fria, säkra och lagliga aborter
              är dessvärre en tabubelagd fråga. De är också förbjudna på grund
              av konservativa ideal och religiöst hyckleri i länder som Polen,
              Irland och Malta.
            </seg>
            <seg n="cbd4186f">
              Oppositionen uttrycker i flera reservationer att EU måste bli
              bättre på att främja kvinnors rättigheter. Jag tror att vi alla
              i denna kammare kan skriva under på detta. Då måste vi också konkret
              se vad man kan göra. Det handlar inte bara om att säga att vi
              ska lyfta frågorna. Det är viktigt. Där tycker jag att regeringen
              borde kunna ha ett mycket mer progressivt och tydligt förhållningssätt
              än i dag. Men jag förstår inte konkret vad det är man vill lyfta
              fram just här. Vill man ha en lagändring? Vill man ha en gemensam
              abortlagstiftning i hela Europa? Vad är det man konkret är ute
              efter att förändra?
            </seg>
            <seg n="ce635090">
              Jag är samtidigt väldigt glad över att många liberaler runt om
              i Europa har valt att lyfta abortfrågan. Det handlar framför allt
              om att få en diskussion om att abort inte ska ses som en folkhälsofråga
              utan som en mänsklig rättighet. Det åstadkommer vi inte allra
              bäst genom att beskriva en gemensam abortlagstiftning i EU utan
              genom att stödja de grupper av kvinnorättsaktivister som vill
              påverka sina nationella parlament för att kvinnor ska få rätt
              till fria, lagliga och säkra aborter.
            </seg>
            <seg n="371742f5">
              Jag är glad över att belgiska liberaler nyligen lyckades få med
              sitt parlament på att stödja en resolution som krävde att Belgiens
              regering framförde en officiell protest till Heliga stolen på
              grund av katolicismens fördömande av kvinnors rätt till fri abort,
              homosexuellas rättigheter med mera. Jag tycker också att den svenska
              regeringen definitivt borde ha gjort samma sak och fört fram en
              officiell protest till Heliga stolen och Vatikanen i och med att
              deras politik undergräver svenska biståndssatsningar.
            </seg>
            <seg n="6058d747">
              Fru talman! Europa lever nu i en tung tid av global lågkonjunktur,
              varsel och industri i kris. Men i stället för att blicka inåt
              mot det egna bör vi vårda, vurma för och värna internationalism,
              solidaritet och globalisering. Protektionism, isolering och inåtvändhet
              är varken gårdagens eller framtidens lösningar.
            </seg>
            <seg n="cd8b07a1">
              Fru talman! Vi behöver i stället mer liberal frihandel, öppna
              gränser och globalisering, men framför allt måste solidariteten
              globaliseras.
            </seg>
          </u>
          <note type="speaker" n="92b4f0a5">
            Anf. 19 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-5" n="bfef2ffa">
            <seg n="c0b436ef">
              Fru talman! Vi har att debattera ett brett betänkande som täcker
              en lång rad frågor. Däremot finns det några frågor som inte ligger
              i det här betänkandet. Här ligger inte frågor om kommunism. Här
              ligger inte frågor om öststatsdiktaturer. Här ligger inte heller
              frågor om planekonomi, vare sig i majoritetens texter eller i
              oppositionens reservationer. Jag måste säga att delar av Birgitta
              Ohlssons anförande nog svärtar ned Birgitta Ohlssons egen heder
              mer än någon annans i den här kammaren.
            </seg>
            <seg n="f07d5441">
              Birgitta Ohlsson efterfrågar vad oppositionen konkret vill göra
              för att stärka jämställdhetsarbetet under det svenska ordförandeskapet.
              Om inte Birgitta Ohlsson har sett det beklagar jag att hon inte
              har kunnat läsa vare sig motioner eller reservationer från oppositionen.
              Vi har presenterat en lång rad olika förslag. Från Vänsterpartiets
              sida har vi i reservation 22, som jag tidigare yrkade bifall till,
              talat om att anta starka och tydliga rådsslutsatser som handlar
              om SRHR-frågorna.
            </seg>
            <seg n="bfaae7fe">
              Jag har i tidigare replikskifte här lyft fram att jag tycker
              att det är viktigt att Sverige under sitt ordförandeskap inom
              ramen för biståndspolitiken lyfter SRHR-frågorna och tar rådsslutsatser
              om hur man kan stärka detta område. Jag har föreslagit att man
              under det svenska ordförandeskapet i de olika medlemskapsförhandlingarna
              ska lyfta just SRHR-frågor och HBT-frågor. Vi vet tyvärr av erfarenhet
              från förhandlingarna med Bulgarien och Rumänien att de frågorna
              prioriterades för lågt och att vi har fått äta upp det i efterhand.
            </seg>
            <seg n="c4d72831">
              Jag begärde trots allt replik för en konkret fråga till Birgitta
              Ohlsson. Hon pratade utförligt om diktaturen i Vitryssland. Det
              är en kritik som jag till hundra procent delar. Men Lukasjenko
              är inte den enda diktatorn som har varit på väg till Europa de
              senaste dagarna. Under de kommande dagarna kommer man i Prag att
              inleda diskussioner på en konferens om den södra korridoren. Turkmenistan
              är inbjudet, och Turkmenistans president kommer till Prag.
            </seg>
            <seg n="b2fdbb91">
              Jag har inte hört ett enda kritiskt ord från Folkpartiet om att
              en av de presidenter som har mest blod på sina händer och som
              har gjort sig skyldig till de mest grymma och omfattande brott
              mot de mänskliga rättigheterna välkomnas till cocktailpartyn under
              kristallkronorna i EU. Varför så tyst om denna president som kommer
              till unionen?
            </seg>
          </u>
          <note type="speaker" n="c3e03218">
            Anf. 20 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-a5b4174a7b7e0754-0" n="314ebea9">
            <seg n="14a641cb">
              Fru talman! Jag vill inleda med att fokusera lite på jämställdhetsaspekten.
              Jag tycker att det är utmärkt att Vänsterpartiet, Miljöpartiet
              och flera andra partier lyfter jämställdhetsfrågorna i Europeiska
              unionen. Jag tror att vi kan göra ett stort arbete, inte minst
              i och med att många av oss har många kvinnliga toppkandidater
              på våra listor. Jag säger inte att det bara är Sveriges ansvar
              att kryssa kvinnor som är feministiskt medvetna, och män likaså,
              men jag tror att vi faktiskt med tanke på vår historia när det
              gäller att ha en progressiv jämställdhetspolitik behöver fler
              personer som kan driva dessa frågor med styrka. Det vet vi att
              exempelvis Eva-Britt Svensson från Vänsterpartiet har gjort med
              bravur i Europaparlamentet. Det erkänner jag helt och fullt som
              liberal.
            </seg>
            <seg n="128e6a7a">
              Att regeringen saknar agenda vad gäller jämställdhetspolitiken
              i Europeiska unionen inför ordförandeskapet håller jag inte riktigt
              med om. Vi vet att det kommer att vara en konferens i höst om
              människohandel och trafficking där även prostitutionsfrågan kommer
              upp samtidigt som Svenska institutet har tilldelats miljoner för
              att marknadsföra svensk jämställdhetspolitik där också information
              om sexköpslagen förstås ingår. Det kommer att vara en stor equality
              summit där jämställdhetsfrågorna kommer att lyftas, och man kommer
              att jobba med diskriminering i alla dess former.
            </seg>
            <seg n="79e8161c">
              Vi kan också nämna i denna kammare i dag att Cecilia Malmström
              faktiskt var den första svenska ministern som deltog i en europeisk
              Prideparad. Det fanns många tillfällen för den socialdemokratiska
              regeringen att sända ut ministrar som Jens Orback, Mona Sahlin
              och andra under förra mandatperioden, men så skedde inte.
            </seg>
            <seg n="dc7bdd02">
              Lissabonfördraget är också en viktig nyckel för jämställdhetspolitiken
              i Europa, framför allt om man som jag, vilket säkert Hans Linde
              också instämmer i, vill bekämpa torskarna, sexhandeln och sexindustrin
              som hör hemma på historiens sophög och inte i ett modernt Europa.
              Då behöver man samarbeta. Polisen behöver samarbeta över gränserna.
              Man måste ha fler kontakter, och där är Lissabonfördraget en kugge.
            </seg>
            <seg n="35177c26">
              Avslutningsvis ska jag kommentera Turkmenistan. Det är också
              ett väldigt intressant land som man verkligen ska fördöma vad
              gäller dess brott mot mänskliga fri- och rättigheter. Jag kan
              rekommendera Svenska Helsingforskommitténs seminarium som kommer
              att arrangeras inom två veckor där jag själv förmodligen kommer
              att delta och där vi kommer att diskutera Turkmenistans grova
              diktatur.
            </seg>
          </u>
          <note type="speaker" n="b031b6f2">
            Anf. 21 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-6" n="bfef2ffa">
            <seg n="f1884397">
              Fru talman! Jag satt själv på Skansen och lyssnade till EU-ministerns
              tal när hon invigde Europride, och jag måste säga att jag var
              väldigt glad att vi hade en svensk minister som var på plats och
              höll det talet. Men det kan inte kompensera för att vi går in
              i ett ordförandeskap där det är så lite på agendan som handlar
              om HBT-frågor och SRHR-frågor. Det var det jag frågade om. Varken
              jag eller någon annan från oppositionen har påstått att det saknas
              jämställdhetsfrågor helt och hållet under ordförandeskapet, men
              när det gäller de kontroversiella frågorna om sexuell och reproduktiv
              hälsa och rättigheter får vi nu tydliga signaler att de nedprioriteras
              och stryks från dagordningen.
            </seg>
            <seg n="4a560ded">
              Jag skulle någon gång vilja få ett tydligt besked från majoriteten.
              Vilka konkreta initiativ kommer man under ordförandeskapet att
              ta när det gäller frågor om kvinnors rätt till sin egen kropp
              och när det gäller HBT-personers rätt att uttrycka sin sexualitet
              och sin könsidentitet?
            </seg>
            <seg n="bb23f507">
              Det var väl bra att vi slutligen kunde få höra ett kritiskt ord
              från Folkpartiet om samarbetet med Turkmenistan! När frågan var
              uppe i EU-nämnden för drygt tio dagar sedan var jag den ende som
              ställde kritiska frågor om det möte som nu ska hållas inom samarbetet
              inom den så kallade södra korridoren som kommer att innebära ett
              fördjupat samarbete framför allt inom gasfrågor och ekonomiska
              frågor mellan EU och en av de värsta diktaturerna på jorden.
            </seg>
            <seg n="775030a6">
              Den deklaration som presenterades inför det här mötet innehöll
              inte ett enda ord om mänskliga rättigheter eller demokrati, och
              det var inga folkpartister som kritiserade det då. Så det är bra
              att det kommer nu, men det är väl lite väl nattståndet att lyfta
              fram den kritiken på ett seminarium två veckor efter att man haft
              det stora toppmötet i EU!
            </seg>
            <seg n="1c952a5a">
              Detta är tyvärr inte det enda område där man inom EU har ett
              fördjupat samarbete med Turkmenistan. För två veckor sedan valde
              EU-parlamentet att rösta ja till ett nytt handelsavtal med Turkmenistan
              utan att man ställde krav på mänskliga rättigheter och demokrati.
              Våra två vänsterpartister valde att rösta nej. De tyckte att det
              var orättfärdigt att vi undertecknade det här handelsavtalet.
              Jag skulle vilja att Birgitta Ohlsson klargjorde hur de folkpartistiska
              ledamöterna röstade när det gäller detta handelsavtal.
            </seg>
          </u>
          <note type="speaker" n="73106237">
            Anf. 22 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-a5b4174a7b7e0754-1" n="314ebea9">
            <seg n="198d7444">
              Fru talman! Som jag nämnde tidigare kommer regeringen att lyfta
              frågor om diskriminering i sin helhet, och jag är säker på att
              HBT-perspektivet självklart ingår i den nya lagstiftningen i den
              europeiska unionens direktiv som tas fram vad gäller diskriminering.
              Jag tror att EU-ministern kan lägga ut texten lite mer om vad
              regeringen planerar på det hållet. Det är alltså en fråga som
              kommer upp, och jag vet att flera av Folkpartiets kandidater till
              EU-parlamentet Martin Andreasson och Barbro Westerholm med flera
              har sagt att detta är den definitiva profilfråga som de har i
              kampanjen inför valet den 7 juni.
            </seg>
            <seg n="087ce877">
              När det gäller Turkmenistan tror jag att det är ett land som
              dessvärre är ganska allmänt glömt i denna kammare. Jag tror att
              varken jag eller Hans Linde i någon av de utrikespolitiska debatterna
              har lyft Turkmenistan särskilt mycket. Det kan kanske ha skymtat
              någon gång när man har gjort en liten verbal resa över världens
              grymma diktaturstater, men jag tror att vi alla kan känna att
              vi måste lyfta detta land. Det här gäller inte bara Turkmenistan,
              utan hela Centralasien är ju ganska glömt i dagens debatt. Vi
              ser hur religiösa fundamentalister flyttar fram sina positioner.
              Vi ser hur kvinnors rättigheter går tillbaka. Vi ser att det är
              oerhört viktigt att Sverige via sitt demokratibestånd faktiskt
              stöder de krafter som finns som vill förändra för att skapa mer
              frihet och öppenhet.
            </seg>
            <seg n="f49d2ebc">
              Jag vet dessvärre inte hur de folkpartister som sitter i EU-nämnden
              röstade i denna fråga, för jag är inte själv ledamot av EU-nämnden.
              Jag vet däremot att Folkpartiet var det enda parti som lyfte Vitryssland
              tydligt när det gäller just denna konferens om det östliga partnerskapet
              som börjar i morgon i Prag, och detta är jag stolt över.
            </seg>
          </u>
          <note type="speaker" n="e9faa54b">
            Anf. 23 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-e94a604982a0454a-0" n="fddece99">
            <seg n="30de1282">
              Fru talman! Det är sällan man blir överraskad inom politiken,
              men jag blev ganska överraskad när kommissionär Margot Wallström
              gick ut och var väldigt tydlig med att säga att den nuvarande
              regeringen har ett större engagemang och gör ett bättre EU-arbete
              än den förra regeringen.
            </seg>
            <seg n="300f98c4">
              Men sedan lyssnar man på debatten här i dag med Kenneth G Forslund,
              Hans Linde och Max Andersson och hör de diametralt motsatta uppfattningarna
              om Europapolitiken, och då känner och förstår man att det finns
              väldigt mycket ångest på den rödgröna avbytarbänken. Det är väl
              detta som Margot Wallström på något sätt vill varna för, några
              veckor före Europavalet. Jag kan inte få det till något annat.
              Hon kan naturligtvis också ha lutat åt en väldigt djup ärlighet
              som hon ville lufta i sammanhanget, men jag tror mer att det är
              ett konstaterande av att det finns bekymmer på den här sidan.
            </seg>
            <seg n="1d4d7c7a">
              Fru talman! Skrivelsen innehåller nio olika teman, och jag vill
              beröra några av dem.
            </seg>
            <seg n="53e6f80b">
              Vi kan konstatera, vilket också har gjorts tidigare, att 2009
              är och kommer att bli ett väldigt svenskt EU-år. Vi har val till
              Europaparlamentet i juni och vi byter kommission på sensommaren,
              och Sverige håller i ordförandeklubban för hela EU under hela
              hösten.
            </seg>
            <seg n="20876e8e">
              I december hålls den viktiga internationella klimatkonferensen
              i Köpenhamn, FN:s klimatkonferens, som förhoppningsvis kommer
              att lägga grunden för en ambitiös kommande klimatpolitik, en förhoppning
              som jag tror att vi alla delar.
            </seg>
            <seg n="a261c7a7">
              Kristdemokraterna anser att jordens resurser ska förvaltas, inte
              förbrukas. Att avvärja klimathotet och hejda de globala klimatförändringarna
              är en av vår tids allra största utmaningar.
            </seg>
            <seg n="2310329d">
              EU måste faktiskt axla ett globalt ledarskap i frågan och utveckla
              det internationella samarbetet. Vi måste stödja utvecklingsländerna
              i den här politiken. Vi måste minska koldioxidutsläppen genom
              att exempelvis skärpa reglerna för maxutsläppen från våra nya
              bilar. Vi måste satsa på att skapa särskilda korridorer för godstransporter
              med järnväg, och vi måste fokusera på att hitta miljöeffektiva
              lösningar för energi- och transportområdet. Det finns mycket att
              göra, och det är min förhoppning att finanskrisen inte ska sätta
              stopp för den här utvecklingen. Jag ser en viss risk för det.
              Saknar man resurser saknar man också handlingskraft.
            </seg>
            <seg n="d3166e04">
              Miljöfrågorna i och kring Östersjön blir frågor som kommer upp
              på agendan under det svenska ordförandeskapet. Östersjön är ett
              känsligt hav med allvarliga miljöproblem, och problemen är skapade
              av oss, av oss 84 miljoner människor runt detta innanhav. Östersjön
              lider av syrebrist på grund av utsläpp av kväve och fosfor. 80
              000 kvadratkilometer av havsbottnen är död. Olagliga oljeutsläpp
              och alltför intensivt fiske utgör också hot mot Östersjön.
            </seg>
            <seg n="554de649">
              Fru talman! Den globala ekonomiska finanskrisen har nu stor påverkan
              på svensk ekonomi. Det är en global kris där vi tydligt upplever
              beroendet av omvärlden, men där EU kan vara vårt verktyg för att
              agera. För att hantera den ekonomiska utvecklingen krävs effektiva
              och samordnade åtgärder inom och runt EU. En förutsättning för
              hållbar ekonomisk utveckling med företagande och växande sysselsättning
              är väl fungerande finansiella marknader. I dag har vi inte verktygen
              för detta. Finanskrisen är i grund och botten en förtroendekris.
            </seg>
            <seg n="5d1e88f7">
              Vi kristdemokrater anser att det bör inrättas en europeisk finansinspektion,
              en gemensam tillsynsfunktion för de finansiella marknaderna. Regeringen
              har varit aktiv inom EU i syfte att skapa en översyn eller kontrollmyndighet
              på europeisk nivå för att vidta de återgärder som måste vidtas
              på det här området. Vi anser att EU borde inrätta också en europeisk
              värdekommission där näringsliv, politik och organisationer kan
              diskutera åtgärder som förbättrar den etiska grunden för verksamheter
              inom olika samhällssektorer, inte minst inom den aktuella finansiella
              sektorn, där det har saknats etik i hög grad.
            </seg>
            <seg n="927c05b7">
              Fru talman! Människohandel är den grövsta formen av kränkning
              av människovärdet och är vår tids slavhandel inget annat. Det
              är den mest lönsamma delen av organiserad brottslighet efter handel
              med droger och vapen. En utbredd acceptans av sexköp har bidragit
              till utvecklingen. För att stoppa människohandel för sexuella
              ändamål krävs det ett stopp för prostitutionsmarknaden. Det finns
              ett direkt samband mellan prostitution och människohandel.
            </seg>
            <seg n="a748c8be">
              Nationsgränsöverskridande samarbete som förhindrar gränsöverskridande
              kriminalitet måste till. Därför måste polis, åklagare och andra
              brottsbekämpande myndigheter inom EU få möjlighet att skapa ett
              effektivare och utvidgat samarbete.
            </seg>
            <seg n="eaf10872">
              Fru talman! Alla människor är lika mycket värda. Detta är grunden
              för den kristdemokratiska politiken. Den principen anser vi ska
              vara grunden också för EU:s asyl- och migrationspolitik. Politiken
              måste präglas av stor öppenhet, generositet och medmänsklighet.
            </seg>
            <seg n="9bd8e928">
              EU är en av världens rikaste regioner och har ett stort ansvar
              när det gäller att ta emot människor som tvingats fly från förföljelse
              och förtryck. På den punkten har Sverige varit och ska vara ett
              föredöme. Det är viktigt att alla EU-länder tar sitt ansvar. Vi
              vill också underlätta för arbetskraftsinvandring till EU.
            </seg>
            <seg n="89cc2665">
              Aldrig mera krig i Europa var utgångspunkten för den europeiska
              visionen. Nästa steg är integrering av länder på Balkan, som bara
              för några få år sedan var skådeplatsen för vidriga grymheter och
              krigshandlingar.
            </seg>
            <seg n="2210489d">
              Oberoende av hur långt vi vill nå i samarbetet mellan de 27 länder
              som nu ingår i Europeiska unionen ligger mycket stora utmaningar
              framför oss. Enskilda personer, familjer, kommuner, regioner och
              nationalstater räcker inte. Inte heller EU kommer att räcka till,
              utan många avgöranden måste ske på den globala arenan. Det gäller
              till exempel åtgärder mot klimatförändringarna, där EU kan vara
              vår aktör. Det gäller att utrota fattigdomen, där EU kan vara
              vår aktör, och det gäller att möta hoten från terrorism och internationell
              brottslighet, där EU måste vara vår aktör.
            </seg>
            <seg n="22262e75">
              Inom dessa områden behöver EU agera gemensamt och kraftfullt
              för att världen ska kunna bli tryggare och säkrare för oss alla.
              Mänsklig värdighet, mänskliga rättigheter, frihet och tolerans
              hör per definition till Europeiska gemenskapens avgörande kännetecken.
            </seg>
            <seg n="881966a6">
              Fru talman! Folkhälsofrågor handlar i dag alltmer om problem
              av typen pandemier som inte kan redas ut med ett lands självständiga
              ställningstaganden. Samordnade åtgärder på EU-nivå är därför nödvändiga
              liksom att EU är en aktör på den globala marknaden.
            </seg>
            <seg n="3f13a30f">
              En annan del handlar om att minska konsekvenserna av alkoholmissbruk
              som en följd av ohejdad gränshandel en gränshandel som göder den
              internationella brottsligheten och skadar våra ungdomar.
            </seg>
            <seg n="8b4c777f">
              Det handlar även om att försäkra sig om att konsumenter känner
              trygghet när det gäller maten.
            </seg>
            <seg n="817ab60f">
              I ett tryggt Europa finns det möjlighet att få vård i ett annat
              EU-land. Det måste införas ett tydligt system för livsmedelsmärkning,
              till exempel bättre ursprungsmärkning av fisk och andra olika
              typer av livsmedel, och en särskild märkning av genmodifierade
              produkter enligt vår uppfattning.
            </seg>
            <seg n="a4186a92">
              Fru talman! I ett tryggt Europa fattas besluten nära oss och
              effektivt. EU finns inte till för sin egen skull. EU får vårt
              uppdrag till samarbete mellan länderna för att hantera gemensamma
              utmaningar och på så sätt skapa trygghet för medborgarna. Det
              bästa för varje enskild person och varje familj ska vara utgångspunkten
              för beslut inom EU. Rätt beslut på rätt nivå; det är innehållet
              i subsidiaritetsprincipen, en grundsten i kristdemokratisk politisk
              filosofi.
            </seg>
          </u>
          <note n="40aa3d96">
            Med dessa kommentarer, fru talman, vill jag yrka bifall till
            förslaget i utrikesutskottets betänkande nr 10.
          </note>
          <note type="speaker" n="1ac343fe">
            Anf. 24 MAX ANDERSSON (mp) replik:
          </note>
          <u who="max_andersson_e19a12" xml:id="i-e1d58c1e217f5805-2" n="7e5e241e">
            <seg n="c1c8d614">
              Fru talman! När man lyssnar på Holger Gustafsson framstår det
              lite grann som att allt bra som händer i Europa och i världen
              är EU:s förtjänst och att alla problem kan lösas med mer makt
              åt EU. Att gränskontrollen inom EU avskaffats har möjliggjort
              den enorma smugglingen och också den helt lagliga införseln av
              alkohol som skapat de alkoholproblem som Holger Gustafsson helt
              riktigt kritiserar. Det verkar inte som om Kristdemokraterna ser
              ett samband mellan att man avskaffar gränskontrollen och att det
              därmed uppstår problem. Det är ett exempel på att Kristdemokraterna
              missar att överföringen av makt till EU skapar nya problem. I
              Kristdemokraternas värld är EU enbart det som är bra.
            </seg>
            <seg n="0bde62b8">
              Jag har noterat att samtliga ledamöter i majoriteten citerat
              Margot Wallström när hon sade några vänliga ord om att regeringen
              numera deltar mer på möten och kanske också gav uttryck för en
              liten, förtäckt kritik av sin gamle meningsmotståndare Göran Persson.
              Är Holger Gustafsson säker på vad exakt Margot Wallström menade?
              Har han talat med henne? Det låter som om hon kritiserat de rödgröna
              för bristande samordning i EU-frågor.
            </seg>
          </u>
          <note type="speaker" n="b77482e5">
            Anf. 25 HOLGER GUSTAFSSON (kd) replik:
          </note>
          <u who="holger_gustafsson_3275c0" xml:id="i-e94a604982a0454a-1" n="fddece99">
            <seg n="97d93b78">
              Fru talman! Det är inte alls så att Kristdemokraterna inte har
              konstaterat att vi har problem med gränshandel, men det finns
              en baksida i all politik. Vi lever just nu i en värld som av tekniska
              och kommunikativa skäl är mycket mer öppen än någonsin tidigare.
              Människor reser, rör på sig. Vi vill köpa och sälja. Sverige är
              ett mycket handelsberoende land. Vår välfärd bygger på att vi
              har mycket kommunikation med omvärlden. Vi har valt öppenheten
              av många skäl, också politiska, men det finns en gränsproblematik
              som är mycket bekymmersam. Ett tydligt exempel på det är importen
              av alkohol. Den är vi mycket medvetna om, och vi vill bekämpa
              den på ett öppet och tydligt sätt. Vi har inte förbisett den,
              och därför tog jag också upp den i mitt anförande.
            </seg>
          </u>
          <note type="speaker" n="a0bdaf20">
            Anf. 26 MAX ANDERSSON (mp) replik:
          </note>
          <u who="max_andersson_e19a12" xml:id="i-e1d58c1e217f5805-3" n="7e5e241e">
            <seg n="aa7bd5aa">
              Fru talman! Ett bra sätt att bekämpa importen av alkohol är att
              återinföra gränskontroller och vettiga nivåer på hur mycket alkohol
              man får ta med sig över gränsen.
            </seg>
            <seg n="a1dd8fa6">
              Jag vill återigen ställa en fråga om Margot Wallströms uttalande
              som majoriteten så många gånger har refererat till i dag. Jag
              finner det ganska osannolikt att Margot Wallström skulle ha kritiserat
              sina vänner i den socialdemokratiska regeringen och sagt att den
              nya, borgerliga regeringen har större inflytande. Visst, de har
              haft bättre kontakt med kommissionen och också haft en policy
              att delta i alla möten direkt i stället för att skicka en statssekreterare.
              Jag kan förstå att kommissionen uppskattar det.
            </seg>
            <seg n="f3830c1b">
              Men även majoriteten måste väl erkänna att den tidigare socialdemokratiska
              regeringen hade ett stort inflytande i EU. Alla de undersökningar
              som gjorts om hur förhandlingsspelet i ministerrådet går till
              visar att Sverige redan på den tiden hade stort inflytande i förhandlingarna.
              Sverige var en av de starkaste spelarna i förhållande till sin
              styrka. Det är ingenting nytt. Så har det varit tidigare. Det
              beror på att vi har bra tjänstemän och en bra förhandlingskultur
              samt att vi har många tjänstemän i Bryssel som jobbar med förhandlingarna.
            </seg>
            <seg n="01f25366">
              Nu försöker regeringen ta kredd för ett förhållande som funnits
              ganska länge, att vi har en seriös förhandlingsorganisation i
              Bryssel, och därför känns det lite underligt att Holger Gustafsson
              kan vara så säker på exakt vad Margot Wallström menade. Har Holger
              Gustafsson pratat med henne?
            </seg>
          </u>
          <note type="speaker" n="46aa31bd">
            Anf. 27 HOLGER GUSTAFSSON (kd) replik:
          </note>
          <u who="holger_gustafsson_3275c0" xml:id="i-e94a604982a0454a-2" n="fddece99">
            <seg n="521b425e">
              Fru talman! Jag är lika förvånad och gav också uttryck för det.
              Jag har inte pratat med Margot Wallström, men hon var mycket tydlig.
              Det var ingen tvekan om vad hon menade, och därför blir jag än
              mer konfunderad.
            </seg>
            <seg n="a9b9a403">
              Jag tyckte att jag i dag kunde konstatera och kanske dra en slutsats
              av vad hon egentligen menade. Jag ser skillnaden mellan uppfattningarna
              på den rödgröna avbytarbänken och kan nästan känna ångesten inför
              att ni, ifall ni fick makten, Max Andersson, skulle åka till Bryssel
              tillsammans. Skulle ni åka till Köpenhamnsförhandlingarna? Skulle
              ni bli eniga om detta? Eller hur skulle det gå?
            </seg>
            <seg n="cdebc4c5">
              Jag ser förklaringen till Margot Wallströms uttalande framför
              mig när jag hör oppositionen i debatten, och det var det jag ville
              ge uttryck för. Jag tror att jag har träffat rätt.
            </seg>
          </u>
          <note type="speaker" n="43eb3438">
            Anf. 28 Statsrådet CECILIA MALMSTRÖM (fp):
          </note>
          <u who="cecilia_malmström_minister_2006" xml:id="i-a06566b9e314da17-0" n="e2affbdb">
            <seg n="44bf10e3">
              Fru talman, ärade ledamöter, åhörare! Jag vill inleda med att
              tacka för möjligheten att få komma hit och delta i diskussionen
              med anledning av två betänkanden, årsboken om EU 2008 och kommissionens
              årliga strategi för 2010. Som många har påpekat är det en vältajmad
              tid för debatt. Det händer mycket spännande i Europa den här veckan.
              Det firas Europavecka runt om i landet. Det är bara en månad kvar
              till Europaparlamentsvalet, och på lördag firas minnet av att
              Robert Schumann den 9 maj 1950 lade fram sin plan om att ställa
              fransk och tysk kol- och stålproduktion under gemensam kontroll.
              Därför firar vi Europadagen i alla länder. Den planen ledde som
              alla vet till att sex länder, präglade av krigets fruktansvärda
              fasor, bildade Kol- och Stålunionen, som är ursprunget till dagens
              EU.
            </seg>
            <seg n="3d86aa71">
              Sedan dess har det hänt mycket. Europa har gått från en splittrad
              kontinent till en enad union. Samarbetet har stärkts på en mängd
              områden. De möjligheter och fördelar som samarbetet ger oss har
              blivit alltmer självklara. Det är i dag fullkomligt naturligt
              att resa, studera och arbeta i Europa. Som ett exempel på detta
              kan jag nämna det kanske inte helt välkända universitetet i Cluj-Napoca
              i Transsylvanien, Drakulas hemtrakter. Där läser 96 svenska studenter
              på läkarutbildningen. Valetta, huvudstaden på Malta, har nyligen
              fått sin första koloni av unga svenska telefonförsäljare. Och
              Torremolinos, känt som ett paradis för semestrande svenskar och
              svenska pensionärer, har i dag blivit hemort för tusentals svenska
              seniorer. De har tagit med sig pensionen och flytt vinterkylan
              här hemma. Allt detta var otänkbart för 15 år sedan. I dag är
              det verklighet.
            </seg>
            <seg n="940f42a7">
              Tänk tanken hur Sverige skulle se ut i dag om vi inte hade varit
              med i det europeiska samarbetet. Hur skulle vår välfärd ha utvecklats
              om vi hade stått vid sidan av när våra grannländer hade jobbat
              tillsammans allt tätare?
            </seg>
            <seg n="c692b238">
              Utvecklingen inom EU fortsätter och ställs ständigt inför nya
              frågor. Många av dem behandlas i den skrivelse som vi har skickat
              till riksdagen och som nu debatteras. Vi redovisar där vårt agerande
              i EU-frågor under det gångna året. Vi visar att regeringen är
              en aktiv part i det europeiska samarbetet. Vi är med och driver
              det europeiska samarbetet framåt, vi förankrar våra ståndpunkter
              här hemma, vi är måna om täta kontakter med riksdagen, och vi
              tar ansvar för resultaten. Det har, som sagt, gjorts saker i det
              europeiska samarbetet under 2008 som jag tror skapar förutsättningar
              för en vardag där vi kan känna oss mer trygga och fria i Europa.
            </seg>
            <seg n="59ee3e09">
              Jag skulle vilja lyfta fram några exempel. Vi har under året
              verkat för att föra frågan om en utveckling och förstärkning av
              den inre marknaden högre upp på EU:s agenda. Vi har drivit på
              arbetet med den så kallade Östersjöstrategin och hoppas att den
              ska kunna antas under hösten. Vi har varit pådrivande i åtgärder
              som stimulerar kvinnligt företagande och hållbar näringspolitik.
              Vi har fört EU:s samarbete om brottsofferfrågor framåt. Vi fortsätter
              att vara en stark röst i utvidgningen, och vi fortsätter att vara
              pådrivande i arbetet för att modernisera och reformera den gemensamma
              jordbrukspolitiken.
            </seg>
            <seg n="7f80de26">
              Det polsk-svenska initiativet om samarbetet i det östra partnerskapet
              kommer, som många ledamöter sagt, att sjösättas i morgon i Prag.
            </seg>
            <seg n="d6c250b0">
              Fru talman! Det finns anledning att prata om det som har varit,
              men också om det som ska bli. Det här är ett tillfälle att prata
              om framtiden som också många ledamöter har tagit. En fråga där
              vi kommer att återkomma många gånger och där vi ser nödvändigheten
              av europeiskt samarbete väldigt tydligt är den ekonomiska krisen.
              Den har drabbat Europa, Sverige och världen med stor kraft.
            </seg>
            <seg n="1d0087e9">
              För inte så länge sedan var jag i republiken Irland. Där är det
              ekonomiska läget akut. Tyvärr tvingas människor gå från hus och
              hem. En del har inte längre råd att betala för sina barns utbildning.
              Situationen i Irland är mycket allvarlig, men den är tyvärr inte
              unik i Europa i dag.
            </seg>
            <seg n="82435a10">
              Trots det allvarliga läget måste man tänka: Vad hade hänt i Europa
              i dag under den värsta ekonomiska krisen på mycket länge om 27
              länder hade försökt lösa problemen på egen hand? Jag tror inte
              att det hade fungerat. Jag är övertygad om att vi i alla fall
              har kunnat mildra de värsta effekterna av krisen genom ett snabbt
              och gemensamt agerande inom EU. Jag är övertygad om att framtiden
              för den ekonomiska utvecklingen, för tillväxten och för jobben
              avgörs av hur väl Europa positionerar sig i en värld som präglas
              av helt nya förhållanden, nya konkurrenser och nya marknader.
              EU måste genomföra genomtänkta reformer nu. Jag tror att det är
              möjligt för Europas ekonomier att åter kunna blomstra.
            </seg>
            <seg n="7a9456eb">
              En viktig del i detta handlar om att påskynda genomförandet av
              EU:s gemensamma strategi för tillväxt och sysselsättning, det
              som vi kallar Lissabonstrategin. Att EU behöver en sådan även
              när den nuvarande löper ut nästa vår är uppenbart. Enligt regeringens
              åsikt måste arbetet med den framtida Lissabonstrategin inriktas
              på en tydligare fokusering och tydligare prioritering av vad som
              behöver göras.
            </seg>
            <seg n="bafe8ab8">
              Det handlar om insatser för att öka den externa och interna öppenheten
              för att tillvarata globaliseringens möjligheter. En ökad öppenhet
              och en fungerande marknad är centrala förutsättningar för att
              stärka konkurrenskraften. Regeringen kommer därför att fortsätta
              att verka för en tydlig integrering av handelsdimensionen i Lissabonstrategin.
            </seg>
            <seg n="d718c1bc">
              Det handlar också om reformer för att stärka konkurrensen, främja
              ett bättre och mer innovativt företagsklimat i Europa och skapa
              fungerande arbetsmarknader som kan ge plats åt fler på arbetsmarknaden
              och minska utanförskapet. Det livslånga lärandet, forskningen
              och hur vi kan anpassa våra ekonomier och göra dem mer ekoeffektiva
              är också en viktig del i strategin. Vi hoppas att under hösten
              kunna lägga en grund för detta, så att Spanien sedan under sitt
              ordförandeskap nästa vår kan knyta ihop säcken.
            </seg>
            <seg n="700e10af">
              I morgon hålls inte bara ett toppmöte om det östliga partnerskapet
              utan också ett extra socialt toppmöte mellan trojkaländerna: Tjeckien,
              Spanien och Sverige. Statsministrar, arbetsmarknadsministrar och
              arbetsmarknadens parter kommer att träffas i Prag. Mötet hålls
              med anledning av det allt sämre arbetsmarknadsläget. Syftet är
              att försöka skapa en enad syn när det gäller de viktigaste åtgärder
              vi kan vidta för att mildra krisens effekter på sysselsättningen
              nationellt och i EU. Jag hoppas att det kan leda till rekommendationer
              och prioriteringar.
            </seg>
            <seg n="2e7a4914">
              Herr talman! Klimatfrågan har många nämnt, och det med rätta.
              Det är troligen vår generations stora ödesfråga. Redan 1987 läste
              vi i Brundtlandrapporten uppmaningen att världen måste anstränga
              sig för att främja en hållbar ekonomisk utveckling som inte utarmar
              våra resurser och skadar miljön. Rapporten slog då fast en definition
              av hållbar utveckling som fortfarande håller: En hållbar utveckling
              tillfredsställer dagens behov utan att äventyra kommande generationers
              möjligheter att tillfredsställa sina behov.
            </seg>
            <seg n="63e00c4d">
              22 år har gått sedan dess. Mycket har hänt, men mycket arbete
              återstår. Jag tänker naturligtvis på det intensiva arbetet med
              att få ett nytt klimatavtal på plats. I det arbetet spelar Sverige
              i dag och kommer att spela en mycket stor roll. Det är en komplicerad
              fråga att EU i god tid före Köpenhamnsmötet ska enas om bördefördelningen
              mellan medlemsländerna. Det blir en stor utmaning för Sverige
              som ordförandeland i EU att leda det arbetet.
            </seg>
            <seg n="c00f996d">
              Det finns länder i världen och i EU som hävdar att vi inte har
              råd att satsa på klimatet just nu. Men vi säger att det är tvärtom.
              Vi har inte råd att låta bli. Som det ser ut nu kan den ekonomiska
              krisen användas som en möjlighet att ställa om våra samhällen,
              göra våra ekonomier grönare och skapa en mer hållbar utveckling.
              Det här kommer på sikt att skapa mer tillväxt och mer klimatsmarta
              jobb.
            </seg>
            <seg n="143ed212">
              Högt upp på EU:s agenda står också frågor som handlar om energi
              och om hur vi gemensamt ska agera för energiförsörjning. Det handlar
              om frågor som rör migration, gemensamt asylsystem, brottsbekämpning,
              brottsoffers rättigheter, EU:s fortsatta utvidgning och EU som
              utrikespolitisk aktör. Alla de här frågorna står på dagordningen
              i framtiden och kommer att spela roll under det svenska ordförandeskapet,
              men också längre fram.
            </seg>
            <seg n="1483c328">
              De här frågorna kommer också säkert att vara föremål för debatt
              i Europaparlamentsvalet, för de visar att EU påverkar. EU påverkar
              vår vardag. Därför måste vi påverka EU. Därför är det viktigt
              att regeringen driver en aktiv politik, att riksdagen gör det
              och att vi hittar möjligheter för den enskilde medborgaren att
              göra sin röst hörd. Lissabonfördraget är en sådan möjlighet. Medborgarna
              får mer att säga till om. Det skapar ett öppnare och mer demokratiskt
              och beslutskraftigt EU. Det gör att Europaparlamentet blir likvärdigt
              som lagstiftare, vilket ökar legitimiteten, kontrollen och ansvarsutkrävandet.
              Som många har sagt röstar Tjeckiens senat i dag om Lissabonfördraget.
              Också jag hoppas på ett ja.
            </seg>
            <seg n="9ba92029">
              Jag tänker på valet om en månad till Europaparlamentet. Undersökningar
              visar att fler svenskar än någonsin är positiva till det europeiska
              samarbetet. Samtidigt tyder undersökningar på att intresset för
              att rösta är litet. Jag hoppas att vi här oavsett partifärg och
              vad vi tycker ändå kan enas om att vi tillsammans har ett stort
              ansvar för att förmå människor att använda sin rösträtt den 7
              juni, öka valdeltagandet och på olika sätt uppmuntra till debatt
              om EU-frågor.
            </seg>
            <seg n="8d4fc2f3">
              För att vi ska lyckas tror jag att det är viktigt att vi för
              en debatt om de sakfrågor som engagerar människor, hur vi vill
              lösa klimatfrågan, hur vi kan skapa nya jobb, hur vi kan använda
              EU för att bekämpa trafficking och organiserad brottslighet, frågor
              som gör att EU tar plats vid köksbordet. Det kan handla om hur
              man väljer vård i Europa, att vi vill veta varifrån vårt kött
              kommer eller att vi vill rädda EU och Östersjön från algblomning.
            </seg>
            <seg n="760acf86">
              Vi måste också berätta att EU-politik är inrikespolitik. Väldigt
              många frågor som berör oss i det dagliga livet, alltifrån sophantering
              till livsmedelskontroll och priser på mobiltelefonsamtal, beslutas
              i dag i Europaparlamentet. Att initiera den här diskussionen kräver
              ett stort engagemang på alla nivåer: i Bryssel, där våra ledamöter,
              kandidater och framtida ledamöter gör ett fantastiskt jobb, i
              regeringen, i riksdagen, i kommuner och i landsting. Jag ser fram
              emot att delta i den diskussionen och hoppas att få göra det med
              er.
            </seg>
          </u>
          <note n="a9e24342">
            I detta anförande instämde Birgitta Ohlsson (fp) och Walburga
            Habsburg Douglas (m).
          </note>
          <note type="speaker" n="05dadc72">
            Anf. 29 KENNETH G FORSLUND (s) replik:
          </note>
          <u who="kenneth_g_forslund_2c9ca3" xml:id="i-5d8f6efc4c866c41-1" n="666510f3">
            <seg n="cf01f02c">
              Herr talman! Jag tackar Cecilia Malmström för att hon är här
              i debatten. Det uppskattar vi allihopa.
            </seg>
            <seg n="d36cf1b6">
              Cecilia Malmström uttrycker sig väldigt förbindligt om EU-arbetet,
              vad som gjorts och vad EU ägnar sig åt under 2008. Jag tror i
              princip att alla i den här kammaren kan skriva under på att det
              var kloka och bra saker som Sverige gjorde, utifrån Cecilia Malmströms
              beskrivning. Hon sade att det har gjorts och sagts saker under
              2008 som har fört utvecklingen framåt och varit positiva, ungefär
              så.
            </seg>
            <seg n="b5404575">
              Problemet är vad som kanske inte har sagts från den svenska regeringens
              sida. Därför vill jag fråga Cecilia Malmström: Vad har gjorts
              och sagts av den svenska regeringen på EU-nivå när det gäller
              arbetsrätt och möjligheten att ha ordning och reda på den svenska
              arbetsmarknaden och att försvara den svenska kollektivavtalsmodellen?
            </seg>
            <seg n="ef02ab20">
              Det trojkamöte med arbetsmarknadens parter som EU-minister Malmström
              nämner ska handla om jobbkrisen. Det är bra. Jag tror att det
              är viktigt att vi tillsammans i EU och Europa och också tillsammans
              med andra olika ekonomiska områden i världen försöker betvinga
              jobbkrisen. Men kommer det att på det här mötet från svensk sida
              lyftas frågor om ordningen på arbetsmarknaden? Är det viktigt
              att hantera jobbkrisen med arbetsrätten? Ska vi ha mer eller mindre
              av ordning och reda vad gäller arbetsrätten? Kommer några sådana
              frågor att tas upp på trojkamötet?
            </seg>
          </u>
          <note type="speaker" n="92fbd23a">
            Anf. 30 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-a06566b9e314da17-1" n="e2affbdb">
            <seg n="15727168">
              Herr talman! Jag tänkte nästan att Kenneth G Forslund skulle
              resa den här frågan. Den brukar komma upp. Jag brukar tillsammans
              med många andra statsråd få den här frågan. Svaret är lite tjatigt,
              men detsamma: Vi upplever inte att den svenska modellen är hotad.
              Vi upplever att den arbetsrätt som vi har hemma i princip fungerar.
            </seg>
            <seg n="e5bf497f">
              Den kommer att bli föremål för någon mindre justering efter Claes
              Stråths utredning. Remissvaren håller nu på att sammanställas.
              Det återkommer vi till riksdagen med.
            </seg>
            <seg n="7dcd884d">
              Det pågår en del översyn av implementeringen och tolkningen av
              utstationeringsdirektivet, där vi har varit engagerade och där
              arbetsmarknadens parter sitter. Wanja Lundby-Wedin sitter som
              ordförande i Europafacket i de samtalen.
            </seg>
            <seg n="e5c5616c">
              Vi tycker att det är bra att de pågår. De försiggår såvitt jag
              vet i konstruktiv anda. Det kommer inte, som vi ser det, att leda
              fram till en förändring av utstationeringsdirektivet. Kenneth
              G Forslund ställde inte den frågan, men jag svarar ändå på den.
              Vi kommer inte att förorda att det ska omförhandlas.
            </seg>
            <seg n="12a2b0df">
              Jag är inte riktigt säker på om Socialdemokraterna verkligen
              vill det heller. De säger ofta: Pratar ni om arbetsrätt? Prata
              och prata, vad är det vi ska prata om? Det finns tillräckligt
              många problem och hotbilder att prata om. Då behöver man inte
              lyfta det som man inte ser som ett problem.
            </seg>
            <seg n="1f94c8c0">
              Vi tycker att den europeiska arbetsrätten fungerar i huvudsak
              bra. De justeringar som behöver göras ska vi göra på hemmaplan.
              I övrigt har utstationeringsdirektivet en plats i Europa, och
              vi ska försvara det. Vi ser inget behov av att omförhandla det.
              Därför kommer vi heller inte att resa frågan, vare sig i morgon
              eller den närmaste tiden.
            </seg>
          </u>
          <note type="speaker" n="e76836c1">
            Anf. 31 KENNETH G FORSLUND (s) replik:
          </note>
          <u who="kenneth_g_forslund_2c9ca3" xml:id="i-5d8f6efc4c866c41-2" n="666510f3">
            <seg n="309f5c36">
              Herr talman! Jag får tacka Cecilia Malmström för det mycket tydliga
              svaret. Regeringen har inte för avsikt att lyfta de här frågorna.
              Cecilia Malmström säger: Vi upplever inte att den svenska modellen
              är hotad.
            </seg>
            <seg n="a01fb7b2">
              Vi kan konstatera att en majoritet av EU-parlamentet uppenbart
              upplever att den är hotad och att den arbetsrättsliga situationen
              i Europa är hotad. Man vill att vi ska förändra olika EU-regleringar
              för att säkra arbetstagarnas trygghet och rättigheter.
            </seg>
            <seg n="533cfd10">
              Det finns en majoritet för det i EU-parlamentet. De har antagit
              en rapport, och en majoritet står bakom den, en bred majoritet.
              Där finns förslag som EU-kommissionen inte vill lyfta. Då är det
              kommande EU-valet viktigt. Det handlar om vilka som ska få sitta
              i EU-kommissionen i framtiden, och kommissionärerna ska godkännas
              av EU-parlamentet.
            </seg>
            <seg n="8469358d">
              Ni ser det inte som ett problem. En majoritet i EU-parlamentet
              ser det uppenbart som ett problem.
            </seg>
            <seg n="e23475e9">
              Det kommande svenska ordförandeskapet måste jag fråga Cecilia
              Malmström lite om. Jag anar svaret på den första frågan. Kommer
              ni att ta tillfället i akt under det svenska ordförandeskapet
              att driva svenska viktiga intressen såsom just arbetsmarknaden
              och arbetsrätten? Kommer ni att ta tillfället att driva frågan
              om frigivandet av Dawit Isaak? Hur kommer ni att hantera utvidgningsfrågor?
              Är fortsatt EU-utvidgning en prioriterad fråga för Sverige under
              ordförandeskapet? Är den svenska regeringen beredd att om Island
              självt vill ställa Island först i kön? Eller kommer man att få
              ställa sig sist i kön av ansökarländer?
            </seg>
          </u>
          <note type="speaker" n="a3eec378">
            Anf. 32 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-a06566b9e314da17-2" n="e2affbdb">
            <seg n="b33beda0">
              Herr talman! Det var många frågor på två minuter. Jag fick inget
              svar på min fråga: Vad menar ni med lyfta? Vill ni att utstationeringsdirektivet
              ska omförhandlas? Jag tror att det vore en olycklig väg att gå.
              Det kommer inte att förbättras. Det var inte heller Europaparlamentets
              åsikt.
            </seg>
            <seg n="a2460474">
              En majoritet antog rapporten där man pratar om arbetsrätt. Arbetsrätt
              är viktiga frågor, men förslagen där var inte särskilt konkreta.
              Majoriteten kunde inte enas om något konkret förslag, bland annat
              inget om omförhandling av utstationeringsdirektivet.
            </seg>
            <seg n="cc43d2e3">
              Vi får säkert anledning att återkomma till detta i Europaparlamentsvalet.
              Det är bra att det finns en fråga att prata om där, men då får
              ni också precisera vad ni menar med lyfta.
            </seg>
            <seg n="b101eefd">
              Vi kommer inte att lyfta frågan under det svenska ordförandeskapet.
              Kenneth G Forslund kritiserade i sitt första inlägg att regeringen
              inte har presenterat prioriteringarna ännu. Jag kan försäkra Kenneth
              G Forslund att det kommer.
            </seg>
            <seg n="2bbfc91b">
              Vi för just samtal med riksdagen om vilken dag som statsministern
              ska göra detta. Det är brukligt att man gör det mycket sent. Det
              gjorde även Göran Persson. Det håller sig till traditionen. I
              går var det samtal med partiledarna, där de informerades om hur
              resonemanget går. Vi försöker att göra detta så öppet som möjligt.
            </seg>
            <seg n="4c9d7ebe">
              När det gäller Dawit Isaak är det inte en fråga vi kommer att
              driva under ordförandeskapet, för den driver vi hela tiden. Dag
              och natt arbetar människor på UD för att försöka få Dawit Isaak
              fri. Det kommer vi att fortsätta att göra till den dag hans barn
              och hans hustru får se honom fri i Sverige. Det är en mycket angelägen
              fråga.
            </seg>
            <seg n="55d3a9c6">
              Utvidgningsfrågorna är mycket viktiga för Sverige. Sverige är
              en av de starkaste påskyndarna för utvidgningen. Vi är glada att
              vi har ett brett parlamentariskt stöd för detta i riksdagen. Det
              är dock inte helt okomplicerat. Det höjs allt fler röster för
              att bromsa upp den här processen.
            </seg>
            <seg n="fc55eb61">
              Vi hoppas kunna driva förhandlingarna vidare med Kroatien och
              med Turkiet. Vi skulle naturligtvis gärna se en ansökan från Island.
              Det beror på det isländska folket. Ställa sig först i kön kan
              man inte göra. Alla länder måste uppfylla kriterierna. Naturligtvis
              uppfyller Island väldigt många av kriterierna redan, så förhandlingarna
              med dem går säkert snabbare än med många andra länder.
            </seg>
          </u>
          <note type="speaker" n="ea7af1ed">
            Anf. 33 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-7" n="bfef2ffa">
            <seg n="bd25dc56">
              Herr talman! Jag har egentligen planerat att använda det här
              replikskiftet för att fråga om kollektivavtalen. Det är en ödesfråga,
              både för den svenska arbetsmarknadsmodellen och för löntagares
              rättigheter runt om i hela Europa. Men jag kan inte ha någon större
              förhoppning om att jag skulle få något mer välvilligt svar än
              vad Kenneth G Forslund precis fick. Jag vill därför lyfta en annan
              fråga.
            </seg>
            <seg n="f6374447">
              Jag har under flera replikskiften tidigare i dag här, som jag
              tror att EU-ministern har hört, lyft frågan om hur man konkret
              kommer att jobba med frågor om sexuell och reproduktiv hälsa och
              rättigheter under det svenska ordförandeskapet. Jag har inte kunnat
              få några konkreta svar på vad man konkret kommer att göra under
              ordförandeskapet. Det förstärker den oro som jag har och som jag
              vet att många organisationer har, både här i Sverige och runt
              om i Europa, för att Sverige under sitt ordförandeskap kommer
              att låta de frågorna försvinna bort från dagordningen eller nedprioriteras.
            </seg>
            <seg n="bbea5d77">
              Jag förespråkar inte, och det tror jag inte heller att någon
              annan gör i den här kammaren, att vi ska ha en reglering på EU-nivå
              när det kommer till frågor om abortlagstiftning till exempel.
              Men det finns en lång rad saker som Sverige skulle kunna göra
              och som vi kan göra på EU-nivå, för vi ser att abortmotståndare,
              mörkerkrafterna i Polen, Malta och Irland, påverkar EU i dag.
              Då skulle vi på motsvarande sätt som ett progressivt land som
              har stått upp för kvinnors rätt till sin egen kropp kunna påverka
              utvecklingen i EU.
            </seg>
            <seg n="4b1de2b2">
              Jag skulle vilja fråga EU-ministern några konkreta saker. Är
              Sverige i sitt ordförandeskap berett att presentera rådsslutsatser
              om sexuell och reproduktiv hälsa och rättigheter? Är man beredd
              i sitt ordförandeskap att ta upp frågan om riktlinjerna för EU:s
              gemensamma biståndspolitik och se om man kan stärka fokuset på
              sexuell och reproduktiv hälsa och rättigheter? Är man beredd i
              sitt ordförandeskap att i utvidgningsdiskussioner lyfta de frågorna?
              Tyvärr, som vi tidigare har diskuterat här i dag, får vi nu äta
              upp att vi valde att inte lyfta de frågorna i förhandlingar med
              länder som Polen, Litauen, Rumänien och Bulgarien.
            </seg>
            <seg n="667ca892">
              Min sista fråga: Vad kommer man under det svenska ordförandeskapet
              att göra för att fler länder ska genomföra de internationella
              överenskommelserna från FN-konferenserna i Kairo och Peking?
            </seg>
          </u>
          <note type="speaker" n="d54d6927">
            Anf. 34 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-a06566b9e314da17-3" n="e2affbdb">
            <seg n="9beb3312">
              Herr talman! Jag tackar för de här frågorna som är otroligt viktiga.
              Jag håller med om det.
            </seg>
            <seg n="805f6311">
              Vi kommer att på olika sätt försöka driva den här frågan. Det
              kommer att hållas European Development Days, ett gigantiskt möte
              i Helsingfors i oktober som samlar säkert tusen deltagare, ministrar
              och representanter för olika föreningar, organisationer och NGO:er
              som jobbar med biståndsfrågor. Där kommer frågor om mänskliga
              rättigheter, jämställdhet och SHR att tas upp. Exakt vilka slutsatser
              och vad det kommer att koka ned till är lite för tidigt att säga
              nu, men det kommer att finnas med.
            </seg>
            <seg n="2143b754">
              Det kommer också att i Bryssel, i oktober tror jag, möjligen
              september jag kan kolla upp det hållas ett NGO-forum med fokus
              på mänskliga rättigheter som ordförandeskapet då leder med olika
              organisationer som jobbar med bistånd och utveckling. Där kommer
              de här frågorna också att lyftas.
            </seg>
            <seg n="bd3c5ae4">
              Vi kommer med hänvisning till tidigare diskussioner om detta
              att göra vårt allra yttersta för att diskrimineringsdirektivet
              antas under det svenska ordförandeskapet, där frågor om inte minst
              sexuell läggning finns med. Det är en väldigt viktig fråga för
              Sverige, men det har stött på en del komplikationer som vi har
              redogjort för i EU-nämnden. Vi hoppas att det ska kunna lösas
              under vårt ordförandeskap. Jag tror att Birgitta Ohlsson nämnde
              en tidigare konferens om trafficking. Det finns med också.
            </seg>
            <seg n="d8e46de7">
              Så det finns på olika sätt. Exakt vilka slutsatser som kommer
              att formuleras efter de här mötena är lite tidigt att säga ännu
              med tanke på att de är kontroversiella. Det planeras också en
              allmän diskussion kring biståndets innehåll, där Sverige vill
              lyfta fram frågor om mänskliga rättigheter, demokrati och kvinnors
              rättigheter på ett mycket tydligare sätt än i dag.
            </seg>
            <seg n="a898b568">
              Så vi driver de frågorna. Det är känt vad Sverige tycker i de
              frågorna. Det kommer vi naturligtvis att ge uttryck för också
              som ordförande.
            </seg>
          </u>
          <note type="speaker" n="b1788281">
            Anf. 35 HANS LINDE (v) replik:
          </note>
          <u who="hans_linde_3886bf" xml:id="i-2f3a327538a82fe0-8" n="bfef2ffa">
            <seg n="da7703bb">
              Herr talman! Något har jag lärt mig efter två och ett halvt år
              i den här riksdagen. Får man inte ett tydligt ja betyder det troligtvis
              ett nej. På flera av mina konkreta frågor där jag inte fick ett
              konkret ja tolkar jag det inte som något annat än ett konkret
              nej.
            </seg>
            <seg n="da33c90a">
              De saker som EU-ministern lyfte fram här är faktiskt inte speciellt
              mycket att hänga i julgranen för någon som brinner för frågor
              om sexuell och reproduktiv hälsa och rättigheter, om kvinnors
              rätt till sin egen kropp.
            </seg>
            <seg n="fbdc1ef4">
              Om vi börjar med European Development Days är det en konferens
              man ska ha i Helsingfors, där det deltar lite olika aktörer. Vi
              har haft en föredragning om detta i utrikesutskottet, och jag
              ställde en konkret fråga om dessa frågor kommer att stå på dagordningen?
              Svaret var: Ja, om ni i riksdagen vill lyfta de här frågorna och
              arrangera ett eget sidoarrangemang ute på stan kan ni eventuellt
              få göra det. Den information vi har fått från de ansvariga från
              UD är att de här frågorna inte kommer att stå på dagordningen
              under den här konferensen.
            </seg>
            <seg n="218474b9">
              EU-ministern säger vidare att man ska ha ett NGO-forum, och det
              är väl positivt, men problemet i dag är ju inte att det finns
              en massa konservativa NGO:er runt om i Europa. Det är inte dem
              vi behöver påverka. Dem vi behöver påverka är regeringarna i republiken
              Irland, på Malta och i Polen de som på område efter område bromsar.
              Det är dem vi behöver ta debatten med.
            </seg>
            <seg n="5a4b820e">
              Vi behöver ett forum där regeringar och regeringschefer kan sätta
              sig och diskutera dessa frågor, och där Sverige vågar vara kontroversiellt
              och tydligt och klart säga att vi inte längre accepterar att ni
              bromsar vårt gemensamma arbete i unionen när det gäller att stärka
              kvinnors rätt till sin egen kropp, när det gäller att stärka användningen
              av kondom och andra preventivmedel och när det handlar om att
              sprida kunskap och sexualupplysning i utvecklingsländerna.
            </seg>
            <seg n="dc222176">
              Sedan får vi höra att det är lite oklart om rådsslutsatserna.
              Jag har full förståelse för att rådsslutsatserna inte är klara,
              men jag vet så pass mycket att rådsslutsatser inte är någonting
              man producerar på en kafferast. De har förhandlats och diskuterats
              en längre tid, och någonstans borde vi ändå kunna få lite mer
              klarhet i om det finns några ambitioner under det svenska ordförandeskapet
              att i några rådsslutsatser lyfta in frågor om sexuell och reproduktiv
              hälsa och rättigheter. Hittills kan jag väl säga att det jag har
              fått höra bara ytterligare förstärker den oro som jag vet finns
              runt om i Europa.
            </seg>
          </u>
          <note type="speaker" n="85d7d1dc">
            Anf. 36 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-a06566b9e314da17-4" n="e2affbdb">
            <seg n="06571f8d">
              Herr talman! Jag försökte faktiskt vara konkret, Hans Linde,
              genom att ge några exempel på initiativ. Jag uppfattade nämligen
              att det var det som efterfrågades.
            </seg>
            <seg n="7889745d">
              Jag kan inte här i dag säga vad som ska stå i rådsslutsatserna.
              Det är trots allt ganska många månader kvar, och även om de naturligtvis
              börjar förhandlas i förväg har vi inte hunnit dit ännu. Jag vet
              att det här är en viktig fråga för biståndsministern. Det diskuteras
              inte bara på NGO-forum och konferenser, utan det förs en kontinuerlig
              debatt där Sverige är pådrivande om hur vi i framtiden ska använda
              EU:s bistånd. Jag tror att det var Kenneth G Forslund som nämnde
              att EU är en mycket viktig biståndsgivare. Hur ska vi göra detta
              på ett bättre sätt? Hur ska vi se till att resurserna gör nytta
              och att vi fokuserar på bästa sätt?
            </seg>
            <seg n="1d5f5b4c">
              Sverige vill lyfta mänskliga rättigheter, demokratifrågor och
              kvinnors rättigheter, och där har sexuell och reproduktiv hälsa
              en viktig roll. Vi har nu fått draghjälp genom administrationsskiftet
              i USA, för där har det också bromsats en hel del. Detta håller
              också på att genomsyra EU:s biståndspolitik.
            </seg>
            <seg n="db2759a7">
              På EU-nivå är det svårare. Som Hans Linde vet, som jag beklagar
              men som det är väldigt svårt att göra något åt, är abort förbjudet
              i några länder. Jag tror inte heller att Hans Linde vill att vi
              ska ha en europeisk abortpolitik; den riskerar, som han sade,
              att kraftigt undergräva vår egen. Därför är möjligheterna att
              lyfta den här frågan begränsade. Det är klart att vi i olika sammanhang
              för fram vad vi tycker och diskuterar det, men om man inte är
              beredd att lägga fram ett förslag på EU-nivå om detta är möjligheterna
              att påverka i till exempel Irland väldigt små.
            </seg>
            <seg n="0c6eeaf9">
              När det gäller HBT-frågor, som Hans Linde vet att jag personligen
              är mycket engagerad i, har jag fört fram detta vid flera tillfällen
              med ministerkolleger och andra i mer informella sammanhang för
              att försöka påverka och protestera när lokaler inte får hyras
              ut, när demonstrationer inte tillåts och så vidare. Det är ett
              sätt att försöka påverka som ibland har lyckats, ibland inte.
              Men vi fortsätter att stå upp för dessa frågor, och det är inget
              tvivel om vad Sveriges regering tycker. Sedan får vi se vad det
              kan bli för slutsatser kring detta.
            </seg>
          </u>
          <note type="speaker" n="2d9fbb09">
            Anf. 37 MAX ANDERSSON (mp) replik:
          </note>
          <u who="max_andersson_e19a12" xml:id="i-e1d58c1e217f5805-4" n="7e5e241e">
            <seg n="3b6cab00">
              Herr talman! Jag får börja med att uttrycka min uppskattning
              för att ministern är här och deltar i kammarens debatt och även,
              hoppas jag, lyssnar på vad ledamöterna har att säga. Det är bra
              att det finns ministrar som faktiskt deltar i kammarens debatter,
              och jag tror att jag talar för alla som är engagerade i frågan
              när jag säger att vi är glada över detta.
            </seg>
            <seg n="c59fc701">
              En annan sak som jag tycker är bra är att ministern i några frågor
              är väldigt tydlig. Jag uppskattar kanske inte beskedet, verkligen
              inte, men jag uppskattar att det är tydligt från regeringens sida
              att man i höst under ordförandeskapet inte vill lyfta frågan om
              Vaxholmsdomen och hur vi ska skydda den svenska modellen. Det
              är bra att regeringen är tydlig med sin dåliga politik.
            </seg>
            <seg n="86dddf58">
              En sak som jag gillar är att ministern sade om jag omformulerar
              det lite att den ekonomiska krisen inte ska ses som ett hot mot
              klimatpolitiken utan som en möjlighet. Det är en möjlighet att
              satsa stora pengar på investeringar i klimatrenoveringar och infrastruktur
              för att rädda klimatet. Det är nödvändigt med stora satsningar
              just nu för att rädda klimatet och för att stimulera ekonomin,
              och därför ska krisen ses som en möjlighet.
            </seg>
            <seg n="725ac696">
              Jag tror att regeringen kanske är på väg lite mot Miljöpartiets
              linje här. Det lät så på ministern i alla fall. Men då vill jag
              också fråga varför 85 procent av de pengar som man fattade beslut
              om på mötet i mars lades på saker som inte är gröna. Varför är
              det europeiska stimulanspaketet mindre grönt än USA:s?
            </seg>
          </u>
          <note type="speaker" n="794ac9e5">
            Anf. 38 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-a06566b9e314da17-5" n="e2affbdb">
            <seg n="27877014">
              Herr talman! Tack så mycket, Max Andersson, för berömmet! Tyvärr,
              får jag ändå säga, är Miljöpartiet och andra oppositionspartier
              inte lika tydliga i vad de menar med att lyfta arbetsrätten. Vad
              betyder lyfta? Ska vi hålla ett allmänt seminarium om den eller
              berätta lite om debatten i riksdagen? Ni måste återkomma med vad
              ni konkret menar med att lyfta arbetsrätten.
            </seg>
            <seg n="a95f9e38">
              Vårt besked är tydligt: Kollektivavtalen är en bra sak för Sverige.
              Vi slår vakt om dem. De är inte hotade av Lavaldomen. Vi är övertygade
              om att vi med några mindre justeringar kan lösa den frågan nationellt
              inom ramen för de förslag och de remissförslag som har kommit
              fram i Claes Stråths utredning.
            </seg>
            <seg n="4ea77919">
              När det gäller Max Anderssons andra fråga antar jag att han hänvisar
              till återhämtningsplanen. Jag beklagar också att det inte var
              fler av alla dessa satsningar som handlade om förnybar energi,
              och jag lyfte också fram det flera gånger under debatten. Vi försökte
              hitta sådana projekt som skulle uppfylla de kriterier som kommissionen
              hade uppställt. Projekten skulle svara mot ett antal lagar och
              direktiv naturligtvis och snabbt kunna komma i gång. Kommissionen
              menade att de inte hade hunnit definiera projekt som mycket snabbt
              skulle kunna komma i gång och därigenom inrymmas i planen. Jag
              beklagar också att det var så få som rörde sig om rent förnybar
              energi. Men det var i alla fall några, och det ökade lite grann
              på slutet vilket vi i alla fall får vara tacksamma för.
            </seg>
          </u>
          <note type="speaker" n="cd01ab7e">
            Anf. 39 MAX ANDERSSON (mp) replik:
          </note>
          <u who="max_andersson_e19a12" xml:id="i-e1d58c1e217f5805-5" n="7e5e241e">
            <seg n="3e795db1">
              Herr talman! Ministern frågade om vi menade något konkret med
              att lyfta frågan om att skydda den svenska modellen. Jag tror
              att vi från Miljöpartiet har förutsättningar att vara lite mer
              konkreta och tydliga än Socialdemokraterna är.
            </seg>
            <seg n="0a516107">
              En konkret sak som regeringen borde göra är att säga att det
              är en så väsentlig fråga för Sverige att vi får ha kvar kollektivavtalen
              att vi kräver ett protokoll om detta till Lissabonfördraget och
              att det är en förutsättning för att vi ska anta Lissabonfördraget.
            </seg>
            <seg n="79d70bd2">
              Det finns en möjlighet att få igenom detta. Jag vet att regeringen
              inte vill det och att de är rädda att det skulle äventyra Lissabonfördraget,
              men det är en sak regeringen borde göra, för den här frågan är
              så viktig.
            </seg>
          </u>
          <note type="speaker" n="1d6f0050">
            Anf. 40 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-a06566b9e314da17-6" n="e2affbdb">
            <seg n="f24359ae">
              Herr talman! Max Andersson var väldigt konkret, och jag tackar
              för det. Max Andersson vet också svaret: Sveriges riksdag har
              redan ratificerat Lissabonfördraget med stor majoritet, och även
              om så inte vore fallet hade vi inte velat resa detta av olika
              skäl. Dels uppfattar vi inte de svenska kollektivavtalen som hotade.
              De ses tvärtom som en förebild på många sätt runt om i Europa.
              Vi får mycket frågor om hur det fungerar, vilket vi ofta är glada
              över att kunna berätta. Dels är det så att om alla länder skulle
              börja ställa ultimativa krav i fråga om Lissabonfördraget, som
              är färdigförhandlat och som har processats under ganska många
              år, hade det verkligen varit hela havet stormar varje land hade
              rest sina speciella frågor, och då hade vi inte haft något fördrag.
            </seg>
            <seg n="57992ac5">
              Det har vi fortfarande inte. Det är komplicerat som det är, men
              vi menar inte att Lissabonfördraget är den rätta platsen att ställa
              den här typen av krav. Dessutom är det ingenting som är hotat,
              utan vi kan bibehålla kollektivavtalen. Det står också i Lissabonfördraget
              att kollektivavtalen erkänns som en modell. De fackliga rättigheterna
              kommer också enligt alla bedömare, också från den fackliga sidan,
              att stärkas genom Lissabonfördraget.
            </seg>
          </u>
          <note type="speaker" n="b4fcba26">
            Anf. 41 ULF HOLM (mp):
          </note>
          <u who="ulf_holm_74ae2f" xml:id="i-8ef27132a5159370-0" n="12f869a8">
            <seg n="decfaef2">
              Herr talman! Som någon har sagt tidigare kommer den tjeckiska
              senaten i dag att rösta om Lissabonfördraget. Jag och Miljöpartiet
              hoppas att en majoritet kommer att säga nej till detta. Vi tror
              inte att Lissabonfördraget är framtiden för EU. Vi tror på ett
              annat EU än det som finns i dag. Därför hoppas jag att den tjeckiska
              senaten röstar nej eller att irländarna röstar nej i en annan
              folkomröstning senare i år.
            </seg>
            <seg n="fd02684b">
              Man kan inte som debattörerna här backa in i framtiden, och att
              backa in i framtiden är precis vad Lissabonfördraget innebär.
              Det är ett fördrag för det gamla EU, inte för ett nytt EU. Det
              innehåller inte ett enda nytt verktyg för en aktiv klimat- och
              miljöpolitik.
            </seg>
            <seg n="33b5ecc6">
              Däremot innehåller det 60 andra områden där man flyttar över
              makt från de nationella parlamenten till EU. Det är allt från
              utrikesfrågor till rättsliga och inrikes frågor. Det handlar om
              hur mycket makt som ska finnas i ministerrådet. Man vill ha en
              EU-president och en utrikesminister. Man ger mer makt till de
              stora länderna i EU, medan de mindre länderna, som Sverige, får
              mindre makt i EU med Lissabonfördraget. Därför är inte Lissabonfördraget
              ett fördrag för framtiden.
            </seg>
            <seg n="87822321">
              Vi måste helt enkelt ha ett nytt fördrag, men ett fördrag för
              framtiden. Det är så vi måste se på det. Från Miljöpartiets sida
              vill vi verkligen att det tas nya steg som gör att EU står upp
              för de utmaningar som finns, och som flera har nämnt här också,
              som klimatfrågan.
            </seg>
            <seg n="7c6a63a3">
              Svenska folket är också klokt. En majoritet av svenska folket
              tycker att klimat- och miljöfrågorna är de absolut viktigaste
              inför EU-parlamentsvalet. Jag antar att det också inför det svenska
              ordförandeskapet är de frågorna som ska lyftas. Men då måste det
              också synas i verkligheten. Då måste det också synas att klimat-
              och miljöfrågorna är prio ett. Det menar vi att dagens EU inte
              står upp för. Visst har man antagit fina målsättningar, men man
              har inte omvandlat dem i praktisk handling. Där är problemet.
            </seg>
            <seg n="7d78c16b">
              Det finns flera här som har pratat om freden. Ni pratar mycket
              om freden, men ni rustar för krig. Rusta för krig är precis vad
              Lissabonfördraget handlar om. Man vill överföra mer militära muskler
              till EU. Man vill ha en egen utrikesminister för EU. Man vill
              också ha solidaritetsklausuler som innebär att EU-länderna ska
              ställa upp för varandra även militärt vid angrepp. Det är det
              EU som ni hyllar så mycket. Jag kan inte förstå, herr talman,
              hur man kan hylla ett sådant EU på det sättet.
            </seg>
            <seg n="86574651">
              Jag tycker att man borde ha ett annat slags EU som faktiskt mer
              lever upp till de förväntningar som människorna har. Det är väl
              trots allt för människorna, väljarna, som vi strävar efter ett
              samhällsbygge som vi tror på.
            </seg>
            <seg n="eadf60e2">
              Det fanns en mätning häromdagen som sade att intresset inför
              EU-parlamentsvalet är ljummet. Däremot är inte svenska väljare
              okunniga om EU-frågorna. Det är intressant. Människorna är inte
              okunniga om EU. De har mycket klara och tydliga uppfattningar
              om väldigt många EU-frågor. Det tror jag är väldigt bra, men då
              måste vi också se till att EU lever upp till detta. Om människor
              inte känner att de kan påverka, att EU är något diffust längre
              bort, står vi folkvalda inför ett nytt stort problem, både vi
              riksdagsledamöter och EU-parlamentariker, ministrar och EU-kommissionärer.
              Jag menar bestämt att vi inte lever upp till det, därför att vi
              lyfter fel frågor på EU-nivå. Vi tar inte de verkliga utmaningarna
              på allvar.
            </seg>
            <seg n="4f181a92">
              En av de utmaningar som finns är just klimatet och den ekonomiska
              krisen. Jag menar att vi måste arbeta med detta tillsammans. Vi
              måste satsa på en win-win-situation som innebär att en aktiv klimatpolitik
              också medför skapandet av nya arbeten för framtiden. Detta måste
              EU underlätta och inte som i dag försvåra. Det försvåras därför
              att den fria rörligheten värderas högre inom EU-byråkratin än
              en aktiv klimat- och miljöpolitik. Det är grundproblemet.
            </seg>
            <seg n="2b46307d">
              Tyvärr förändrar inte Lissabonfördraget detta synsätt inom EU.
              Det är ett av grundproblemen. Därför skulle jag vilja välkomna
              att Lissabonfördraget kastas på historiens skräphög och att vi
              tar tag i ett framtida EU i stället.
            </seg>
            <seg n="cdc3fa88">
              Man bör också titta närmare på vad EU:s budget innehåller. EU:s
              budget innehåller över 1 000 miljarder kronor. Mycket av de pengarna
              går tyvärr till satsningar på jordbrukspolitik som förstör klimatet.
              Det satsas på sammanhållningsfonden, och det satsas på väg- och
              flygplatsinvesteringar. Hur mycket går till järnvägsinvesteringar?
              Tyvärr inte mycket. Jag tror att det finns tre olika spårbredder
              inom EU-länderna, vilket försvårar en aktiv utbyggnad av järnvägstrafik
              över olika nationsgränser. Detta måste vara prio ett.
            </seg>
            <seg n="2f1f7ff7">
              Vi måste underlätta för ett klimatvänligt resande. Det håller
              de flesta med om. Förklara då varför det kan ta tio minuter att
              gå in på Internet och beställa en flygbiljett till Barcelona och
              få den utskriven medan man nästan hinner ned till Barcelona innan
              man har lyckats få reda på hur tågtiderna till Barcelona ser ut.
              Än mindre har man fått reda på vad det kostar. När man väl får
              reda på vad det kostar avskriver man hela projektet därför att
              det är jättedyrt.
            </seg>
            <seg n="66d60f1a">
              Det är sådana frågor som EU borde ta tag i för att underlätta
              klimatvänligt resande. I dag gör man ingenting för att underlätta
              det. Tvärtom lägger man all energi på att underlätta flygtransporter.
              Det är fel väg för framtiden. Det är sådana frågor som jag tror
              att väljarna vill ha besked om.
            </seg>
            <seg n="f22365f2">
              Sedan vill jag rätta EU-ministern i fråga om återhämtningsplanen
              för EU. Återhämtningsplanen för EU, där man satsar 44 miljarder
              på energiområdet, innebär inte att det bara satsas på projekt
              som snabbt kan genomföras. EU-minister Cecilia Malmström måste
              komma upp i talarstolen och förklara varför projektet för koldioxidlagring
              får stöd med 78 miljarder kronor trots att det fortfarande bara
              är en tanke, ett forskningsprojekt. Det finns inget klart besked
              om detta fungerar eller inte. Varför får det stöd med så många
              miljarder medan havsbaserad vindkraft får en bråkdel av detta?
            </seg>
            <seg n="8c9aca87">
              Återhämtningsplanen för EU är EU i ett nötskal. Man pratar aktivt
              om klimatpolitik, men man gör någonting helt annat. Därmed försvårar
              man en aktiv klimatpolitik.
            </seg>
            <seg n="76982d67">
              Tidigare nämndes också Margot Wallströms hyllande av den borgerliga
              regeringen. Är det någon som är förvånad? Margot Wallström företräder
              EU-kommissionen som företräder en politik som vill ha mer makt
              till EU. Det är väl klart att den borgerliga regeringen får beröm,
              för det är precis det man sysslar med, att bara ge mer makt till
              EU. Man lyssnar inte, man lyfter inte Lavalfrågan om fackliga
              rättigheter, man lyfter inte gasledningen mellan Ryssland och
              Tyskland och man har försvagat en aktiv klimatpolitik. Tror tusan
              ursäkta herr talman, men det är väl inte så konstigt att EU-kommissionen
              ger den svenska borgerliga regeringen beröm.
            </seg>
            <seg n="fc67460b">
              Vi från Miljöpartiet kommer inte att sitta som ja-sägande nickedockor
              utan vara en aktiv part i EU för att få ett nytt slags EU där
              man tar hänsyn till klimat- och miljöfrågorna på ett helt annat
              sätt än den borgerliga regeringen gör i dag.
            </seg>
            <seg n="4eb822e7">
              Slutligen, herr talman, vill jag vända mig till dem som lyssnar
              på den här EU-debatten och som vid förra valet till EU-parlamentet
              valde strategin: Jag vill protestera mot EU och därför röstar
              jag inte. Jag tycker att de väljarna ska pröva en ny strategi,
              för hur mycket gav den protesten?
            </seg>
            <seg n="ab06be3e">
              Den protesten var en protest för en dag. Under de fem år som
              har gått sedan 2004 har EU-kommissionen lagt fram hundratals,
              ja, kanske tusentals nya lagar som bara strävar efter att ge EU
              mer makt. Vill man protestera mot EU och ha en förändring ska
              man rösta på till exempel Miljöpartiet som är aktivt genom att
              faktiskt sätta ned foten och kunna protestera mot EU när EU vill
              ha mer makt. Samtidigt står vi för en aktiv klimatpolitik, för
              att EU måste bli en bättre klimataktör och ta på sig ledartröjan
              i de internationella förhandlingarna så att vi får ett internationellt
              avtal i Köpenhamn i december i år. Det är den strategi ni väljare
              borde ha om ni protesterar mot EU.
            </seg>
          </u>
          <note type="speaker" n="8bdcf6ec">
            Anf. 42 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-f0e8c9da20c9d260-0" n="e79f0068">
            <seg n="4665a415">
              Herr talman! Ärade EU-minister och kolleger! Det är inte så många
              här denna speciella Europadag. Det är en årlig skrivelse som vi
              debatterar i dag, och jag tycker att den är väldigt bra. Jag rekommenderar
              den till läsning för er som är lite lagom Europaintresserade och
              även för er som inte är i kammaren nu. Den ger en bra helhetsbild
              över alla de områden där Sveriges röst har blivit starkare sedan
              den här regeringen trädde till en röst som är stark och som är
              väl förankrad i Sveriges riksdag. Det är det jag vill framhäva.
              Det är också i det som EU-nämndens enhälliga yttrande har sin
              bakgrund.
            </seg>
            <seg n="a727d109">
              Jag tycker att det är väldigt viktigt just för den folkliga förankringen
              av Europasamarbetet att vi har en djup och bred förankring i detta
              hus. Förr var EU utrikespolitik och något regeringar kunde sköta
              bäst de ville, men så gör inte den här regeringen, som bekant.
              Det är också väldigt bra för transparensen, förståelsen och den
              demokratiska förankringen av samarbetet.
            </seg>
            <seg n="86f3bf7a">
              Vi är ett av de mer aktiva parlamenten i EU i det här avseendet.
              Vi är inte bäst. Vi är till exempel inte bäst på öppenhet det
              skulle vi kunna vara ännu bättre på. Vi träffar många kolleger
              från andra EU-länder de kommer nu inför ordförandeskapet också
              och jag märker att till exempel min franske kollega är jätteavundsjuk
              på oss för att vi träffar den svenske jordbruksministern inför
              varje jordbruksministerråd. Det skulle de franska parlamentarikerna
              gärna göra med sin jordbruksminister de är väldigt engagerade
              i sådana frågor. Andra länder har samråd inför allmänna rådet
              men inte så mycket annat. För oss är det en vana att i varje fackutskott
              och när vi är samlade i EU-nämnden kräva förankring och gärna
              söka bred sådan för Sveriges agerande i EU.
            </seg>
            <seg n="fa1e9dce">
              Riksdagsordningen har ändrats för att ge den här möjligheten
              till fackutskotten, och vi tycker att det är bra. Det välkomnar
              vi även från nämndens sida. Men vi ser när vi sitter där på fredagar
              hur det fortfarande varierar väldigt mycket mellan olika fackutskott.
              I dag kan man inte riktigt vara en duktig svensk riksdagsledamot,
              oavsett vilket lag man hejar på, och sitta i till exempel jordbruksutskottet
              utan att engagera sig i miljö- och jordbruksfrågor i EU.
            </seg>
            <seg n="1e207710">
              EU har, vare sig man gillar det eller inte, stor makt över svensk
              vardag. På svenska köksbord regleras till exempel det man har
              på tallriken också genom gemensamma EU-beslut som kräver förankring
              även här i riksdagen. Då är det väldigt viktigt att utskotten
              tar det ansvaret ordentligt. Just miljö- och jordbruksutskottet
              gör det, men det kan bli mycket mer och bredare i detta hus.
            </seg>
            <seg n="b38c6cbf">
              Särskilt om Lissabonfördraget träder i kraft, vilket jag hoppas,
              stärks de nationella parlamentens roll. Då kommer vi att ha åtta
              veckor på oss för det första för att yttra oss om EU ska hålla
              på med det här eller inte en så kallad subsidiaritetskontroll
              och för det andra för möjligheten till positiv påverkan, som kanske
              glöms bort lite grann när man debatterar sådant här. Både i positiv
              riktning och ibland i negativ riktning att säga: Hör ni, det här
              hör inte hemma på EU-nivå kan nationella parlament göra det mycket
              bättre med Lissabonfördraget. Därför vore det viktigt att det
              träder i kraft. Därför hoppas även jag på ett ja i Tjeckien i
              dag.
            </seg>
            <seg n="2921c178">
              EU-nämnden har, som det redan står i årsboken, sammanträtt med
              regeringen inför alla möjliga rådsmöten, precis som vanligt. Förra
              året var det inte precis som vanligt, och det blir det nog inte
              i år heller. Jag skulle vilja framhäva, som vi också gör i yttrandet,
              den flexibilitet med vilken vi har kunnat samråda med regeringen
              i allsköns olika former; nattetid, i skrift, på telefon och så
              vidare där så krävts, och framför allt snabbt.
            </seg>
            <seg n="050cafac">
              I höstas förra året såg vi både ett närmast aktivistiskt franskt
              ordförandeskap och stora omvärldshändelser som tvingade EU att
              agera snabbt för att inte förlora sin position i världen. Det
              första var Georgienkrisen och det andra finanskrisen. Där stod
              EU pall. Där stod EU upp. Där använde vi EU för att påverka globala
              problem som berör oss till vardags. Trots dessa extrema omständigheter,
              trots att det var bråttom, dramatiskt och mycket ny materia, fungerade
              även där samrådet mellan regering och riksdag väldigt väl. Även
              när vi inte tycker lika i sak kommer sådant fram, men samspelet
              fungerar. Den som tycker att riksdagen och regeringen är trögrörliga
              organismer får tänka om, i alla fall om man sätter sig in i EU-frågor.
            </seg>
            <seg n="2c99b2ae">
              Jag tycker att det är bra att se i årsboken hur Sverige påverkar
              i positiv riktning inom EU-samarbetet. Det innebär inte att man
              alltid bara står upp och klappar så fort någon har tolv stjärnor
              mot blå bakgrund med sig. Det innebär också att påverka till exempel
              för att rädda Östersjön. Men om man påverkar för att minska torskfisket
              och förbättra sanktionerna mot tjuvfiske blir det kanske inte
              ett tydligt nej-plakat i slutändan. Däremot blir det mindre utfiskning
              av torsk och bättre sanktioner mot dem som ägnar sig åt sådant.
              Sådant är bra svensk påverkan på EU, och det ser vi exempel på
              från regeringens agerande.
            </seg>
            <seg n="fa7304e3">
              Gemensamma regler för skilsmässor är ett annat exempel. Även
              för mig är det viktigt att man ska kunna göra abort om man måste
              av någon personlig anledning och att man ska kunna skilja sig
              när kärleken tar slut om den gör det. Sådant ska inte EU reglera
              på central nivå. Det är därför det är viktigt för oss att säga
              ifrån när det kommer förslag om att reglera sådant på EU-nivå.
              Det gör regeringen, och det syns inte i tydliga nej-röster. Det
              syns däremot i mötesrummen och i resultaten.
            </seg>
            <seg n="2100fc03">
              Jag tror att det är två frågor som kommer att överskugga allt
              inför både Europavalet och ordförandeskapet, och det är naturligtvis
              klimatet och den ekonomiska krisen och jobben.
            </seg>
            <seg n="c163d79c">
              Det är väldigt viktigt att vi har just det här breda stödet i
              riksdagen för ett hårt arbete i klimatfrågan. Det är många länder
              det var det redan i höstas som säger att det här med klimatet
              är viktigt och bra men att man inte har råd just nu därför att
              den ekonomiska krisen har kommit. Då hoppas jag att man inte behöver
              förklara för särskilt många här inne varför det resonemanget är
              fel.
            </seg>
            <seg n="89d9899f">
              Det är just därför det är viktigt med ett brett stöd i riksdagen
              för den svenska linjen i klimatfrågan. Vi skulle kunna sluta att
              släppa ut helt här och ändå inte påverka de globala utsläppen
              nämnvärt över huvud taget. Det är när vi kan hjälpa tjecker och
              polacker att slippa vara beroende av kolgruvor, rysk gas och sådant
              och i stället få tillgång till renare energikällor som vi kan
              göra saker. Det är när vi kan förklara att det är dyrare att inte
              agera nu, att det är dyrt och farligt att vänta, att det är viktigt
              och kostnadseffektivt att agera nu, som det får effekt i EU och
              får effekt i världen, även mot Ryssland, USA, Indien och Kina
              till exempel.
            </seg>
            <seg n="fec9dcad">
              Där är det viktigt hur brett stödet är. Det spelar roll i ministerrådet
              om vi jobbar tillsammans allt vi kan och orkar för ganska gemensamma
              mål. Här får man välja om man vill söka små inrikeskonflikter
              och spela upp dem det finns alltid nyansskillnader mellan partier
              eller om vi verkligen vill ha bästa möjliga globala avtal i höst.
              Det kan vi få tack vare svenskt ledarskap. Och ju starkare stöd
              vi har i riksdagen, desto bättre.
            </seg>
            <seg n="12c9bd72">
              Den andra frågan är den ekonomiska krisen, som nu är enormt stor
              och djup. Det finns naturligtvis mer än nyansskillnader mellan
              partier, men även här har vi ganska brett stöd för att man måste
              bekämpa kriser på finansmarknaden och att vi måste hjälpa EU att
              bygga konkurrenskraft i världen. Vi kan inte möta hoten från vare
              sig den nuvarande krisen eller ökad konkurrens från Indien och
              Kina med låga löner eller gamla meriter.
            </seg>
            <seg n="ee60e576">
              Vi vill skapa fler jobb. Vi vill att EU ska respektera olika
              länders arbetsmarknadsmodeller och att vi ska komma ur krisen
              starkare och rikare än förut. Även här har det svenska ordförandeskapet
              en nyckelroll i höst, och även här gör bred förankring i riksdagen
              och i EU väldigt stor nytta.
            </seg>
            <seg n="73dab6ef">
              Till sist skulle jag vilja referera till partiledaröverläggningarna
              i går inför det svenska ordförandeskapet. Såvitt jag förstår var
              det en ganska god och konstruktiv stämning, eftersom vi är överens
              om ganska mycket inför ordförandeskapet; om vikten av Europas
              roll i världen, fortsatt utvidgning och bekämpningen av de två
              kriser som jag har nämnt.
            </seg>
            <seg n="adbe7bd9">
              Jag skulle vilja citera vad Göran Persson sade i EU-nämnden inför
              det förra ordförandeskapet: Det är viktigt att komma ihåg att
              Sverige som ordförandeland har att verka i hela unionens intresse.
              Det är vi som håller i taktpinnen, det är rätt, men vi har inte
              alltid skrivit partituret. Vår uppgift och vår främsta ambition
              är att utöva ett effektivt, kompetent och resultatinriktat ordförandeskap
              som för EU:s gemensamma frågor framåt.
            </seg>
            <seg n="34ca94e7">
              Så sade Göran Persson i EU-nämnden i februari 2000, långt före
              det förra ordförandeskapet. Jag skulle gärna vilja ta fasta på
              de orden inför det säkert väldigt turbulenta ordförandeskap vi
              har framför oss.
            </seg>
            <seg n="a6076bb1">
              Till sist, herr talman, måste jag klaga på en liten sak i den
              här debatten. Det handlar inte om vare sig Kenneth G Forslund,
              Max Andersson, Hans Linde eller Ulf Holm, utan det handlar om
              hörnet där borta, där jag saknar Europaflaggan. Den brukar hänga
              här ibland när vi diskuterar större EU-frågor. Årsboken om vad
              regeringen gör i EU är naturligtvis en större EU-fråga.
            </seg>
            <seg n="ba6848e8">
              Jag vet att vi som har brukat motionera i den här frågan genom
              åren fick stryk i år igen i motionsbehandlingen när vi behandlade
              KU-motioner, men jag vet också att riksdagsstyrelsen har tagit
              upp den här frågan inför det svenska ordförandeskapet. Jag hoppas
              att få se flaggan på plats då.
            </seg>
            <seg n="35bbf7c4">
              Europaflaggan passar ganska bra här i den svenska demokratins
              vardagsrum. EU ingår numera i den svenska demokratins vardag.
              Där behövs mer sådant starkt och resultatinriktat ledarskap som
              regeringen visar i årsboken.
            </seg>
          </u>
          <note n="0cfc8fb0">
            I detta anförande instämde Walburga Habsburg Douglas (m).
          </note>
          <note type="speaker" n="3f3fa0bd">
            Anf. 43 ULF HOLM (mp) replik:
          </note>
          <u who="ulf_holm_74ae2f" xml:id="i-8ef27132a5159370-1" n="12f869a8">
            <seg n="57ab7ec8">
              Herr talman! Anna Kinberg Batra lyfte en del av de interna frågorna
              och riksdagens behandling av EU-frågorna. Det tycker jag är bra
              att hon gör.
            </seg>
            <seg n="a4b97818">
              Jag skulle dock vilja följa upp två frågor som kanske inte nämndes
              och som har debatterats internt i EU-nämnden ganska mycket. Det
              gäller framför allt varför regeringen hemligstämplar mer och mer
              handlingar som går till EU-nämnden. Regeringen undviker att på
              ett tydligt sätt återrapportera från ministerrådsmöten om hur
              olika länder har agerat i olika frågor, vilket gör att det bara
              står kryss i våra handlingar. Vi vet inte alls och har svårt att
              förstå hur förhandlingsspelet går, något som ju är ganska viktigt
              för att man ska kunna agera i många EU-frågor. Det handlar om
              vilka bundsförvanter man har och så vidare. Den frågan saknar
              jag i diskussionen här.
            </seg>
            <seg n="9e83a452">
              Om vi pratar om större offentlighet i hela EU-apparaten måste
              också offentlighetsprincipen gälla här i Sverige. Det krävs för
              att vi ska kunna debattera EU-frågorna på ett rimligt sätt.
            </seg>
            <seg n="efc7cef3">
              Den andra frågan är språkfrågan. Vi kan märka att fler och fler
              handlingar jag uppfattar att det är så även om jag inte har någon
              vetenskap att åberopa i detta numera kommer på annat språk än
              svenska. Får man bara två dagar på sig att läsa dem är det komplicerat
              att göra det när man får dem på svår, EU-byråkratisk engelska.
              Det underlättar inte riksdagens hantering av EU-frågorna, och
              det är ett demokratiproblem som måste lyftas. Tyvärr väljer utrikesutskottet
              att inte nämna något om detta utan noterar bara att EU-nämnden
              har haft frågan uppe. Man kan kanske leva med att utrikesutskottet
              inte tar upp dessa frågor, men det är värre att regeringen inte
              gör det på ett bättre sätt.
            </seg>
          </u>
          <note type="speaker" n="14adb75d">
            Anf. 44 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-f0e8c9da20c9d260-1" n="e79f0068">
            <seg n="b4dab9fa">
              Herr talman! Frågor om regeringens hemligstämplar ska naturligtvis
              främst ställas till regeringen. Jag framhäver gärna nämndens synpunkt
              ur det enhälliga yttrandet Ulf Holm deltog själv i det beslutet.
              När det gäller hemlisar säger man att det är viktigt för att både
              samrådet och transparensen ska kunna fungera att regeringen kan
              vara så generös med information inför rådet som man är nu.
            </seg>
            <seg n="4daff21e">
              Som Ulf Holm väl vet från våra slutna möten kan ju regeringen
              avslöja precis hur det ligger till, vad man vill göra, vilka bundsförvanter
              man har, vilka som är emot och hur man funderar på att lura över
              dem till vår sida. Om sådant skulle stå i tidningen inför ministerrådsmötet
              funkar naturligtvis inte strategin. Men det är värdefullt för
              riksdagen att regeringen törs och vill vara så öppen just för
              att vi ska begripa förhandlingsspelet och kunna ta ställning till
              hur förhandlingarna förs. Därför väntar vi med att publicera stenografiska
              uppteckningar till efter rådsmötena och hemligstämplar saker ibland
              när det så är påkallat av hänsyn till andra länder.
            </seg>
            <seg n="1e333ebc">
              Detta bestämmer riksdagen, och vi bråkar en del med regeringen
              om huruvida det är för mycket hemlisar. Sådant som redan har stått
              i tidningen är uppenbara exempel på sådant som inte måste vara
              hemligt.
            </seg>
            <seg n="780bb4f4">
              När det gäller återrapporter står det i yttrandet att det är
              viktigt att riksdagen det gäller utskotten också får en tydlig
              och fyllig återrapportering så att man förstår vad som hände på
              rådet och hur det gick. Det är det viktigaste. Sedan måste man
              ibland hemligstämpla namn på personer, länder och sådant.
            </seg>
            <seg n="c3876594">
              Frågan om språket tar vi också upp. Det är viktigt att det finns
              underlag på svenska. Det gör det inte alltid. En del av vardagslivet
              är att jobba på engelska för att handlingar görs sent. Under franskt
              ordförandeskap blev det dock uppenbart att franska faktiskt inte
              funkar, utom för Bodil Ceballos, Cecilia Malmström och några till.
              Där gick en gräns. Därför har språkfrågan vuxit i aktualitet.
            </seg>
          </u>
          <note type="speaker" n="4203fe3f">
            Anf. 45 ULF HOLM (mp) replik:
          </note>
          <u who="ulf_holm_74ae2f" xml:id="i-8ef27132a5159370-2" n="12f869a8">
            <seg n="d2ac7766">
              Herr talman! Jag förvånas över att Anna Kinberg Batra försvarar
              regeringens hemlighetsmakeri när det gäller EU-handlingar. Jag
              hade hoppats på att ordföranden i EU-nämnden skulle försvara riksdagen
              och att vi faktiskt får mer handlingar som inte är hemligstämplade
              eftersom det skulle underlätta vårt arbete som riksdagsledamöter.
            </seg>
            <seg n="eda69908">
              Jag förvånas också över att ordföranden i EU-nämnden accepterar
              att många av handlingarna i lagstiftningsärenden inte kommer på
              svenska språket. Det betyder ju i praktiken att EU-eliten blir
              än mer av en elit, för nu krävs också flytande kunskaper i framför
              allt engelska men kanske också tyska och franska för att förstå
              lagstiftningsprocessen om man är representant här i Sveriges riksdag.
              Jag tycker att den utvecklingen är oroväckande. Det är en sak
              att kunna engelska när man är på semester och kunna beställa in
              en caffelatte utan problem. Det är faktiskt en annan sak att se
              lagstiftningsärenden i en gasledningsfråga och kunna den byråkratin.
              Jag tycker inte att språkkunskaperna ska vara avgörande för att
              man ska förstå EU:s demokratiska process. Jag beklagar den position
              som Anna Kinberg Batra intar.
            </seg>
            <seg n="668c08a9">
              Anna Kinberg Batra sade också att hon saknade EU-flaggan här
              i riksdagen. Det må hon få göra. Jag saknar också FN-flaggan.
              FN har vi ju varit med i många fler år än i EU. Ska vi ha EU-flaggan
              tycker jag att vi också ska ha FN-flaggan och Europarådets flagga.
              Sverige var ju en av initiativtagarna till Europarådet. Vi kan
              mycket väl ha alla dessa flaggor här. Det kanske skulle vara fint.
              Jag tror att det är viktigt att markera att EU inte är den enda
              internationella organisation som Sverige är med i. Vi är med i
              flera, och det är jag glad för.
            </seg>
          </u>
          <note type="speaker" n="9a9bd921">
            Anf. 46 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-f0e8c9da20c9d260-2" n="e79f0068">
            <seg n="9bf5910e">
              Herr talman! EU har ju den egenheten att vi där stiftar lag och
              tar svenska skattebetalares pengar i anspråk i hög utsträckning
              för hög, kan jag tycka och därför har EU-flaggan en naturlig plats
              i en lagstiftande församling. Det är motivet för att särskilja
              den.
            </seg>
            <seg n="fb00cb39">
              När det gäller riksdagen och regeringens arbetsformer hade jag
              hoppats att Ulf Holm skulle hålla med mig lite och att jag kanske
              skulle få onda ögat av statsrådet Malmström, för jag erkänner
              ju att vi bråkar en del med regeringen, trots att jag ju tillhör
              statsministerns parti. Om det aldrig ringer någon från Regeringskansliet
              som är arg på mig har jag inte gjort ett bra jobb, och det händer
              ibland, faktiskt.
            </seg>
            <seg n="8e759cd2">
              Det är naturligtvis viktigt att riksdagen får veta vad regeringen
              tycker inför rådet om det inte är tydligt drar vi ur dem det på
              nämnden och vad som hände på rådet. Det är så vi följer frågorna.
              Därför skriver vi som sagt i vårt enhälliga yttrande att det är
              viktigt att återrapporter är tillräckligt fylliga och tydliga.
              Det viktiga är att man kan se vad som har hänt. Sedan kommer vi,
              eftersom det är 27 länder som jobbar tillsammans, att behöva ta
              vissa hänsyn ibland, men det viktiga är att riksdagen får tydligt
              underlag och att riksdagens arbete i sin tur är transparent. Det
              kan vi själva råda över; det är ju vi som bestämmer vad som ska
              vara hemligt av det vi säger och gör här.
            </seg>
            <seg n="2d7554d9">
              När det gäller engelskan kommer det att fortsätta att hända att
              kompromissförslag som förhandlas fram den sista natten före ett
              rådsmöte inte kommer att hinna bli översatt till 23 språk timmen
              efter. Det kommer att hända igen och igen. Däremot har vi rätt
              att stifta lag på vårt eget språk, och den rätten har vi också
              använt ibland för att fördröja och blockera beslut.
            </seg>
            <seg n="b4c8f35c">
              Förra julen hade vi till exempel en fråga om definitionen av
              brännvin. Detta minns jag för att det också var juletid. Där vägrade
              Sverige att fatta beslut innan det fanns översatt till alla språk.
              Vi har rätt att få veta vad det är vi bestämmer. Här handlade
              det just om ordet brännvin, som kunde vara laddat på många olika
              sätt, och då gäller det verkligen att veta vad vi gör. Detta tog
              vi upp i EU-nämnden, och regeringen gjorde också som vi ville.
            </seg>
          </u>
          <note type="speaker" n="42048ee2">
            Anf. 47 BODIL CEBALLOS (mp):
          </note>
          <u who="bodil_ceballos_1a35e5" xml:id="i-66146261733eb8cc-0" n="1af80e16">
            <seg n="a6f83c6f">
              Herr talman! Vi är ett antal ledamöter här som är ute och arbetar
              väldigt hårt nu i EU-valsdebatterna runt om i landet. I går var
              jag bland annat på Borgarskolan i Gävle, och en av de stora frågorna
              där handlade om Ipred och fildelningen. Man skulle nästan kunna
              tro att Centerpartiets största fråga i EU-valrörelsen skulle vara
              att stoppa Ipred. Vi var då tvungna att försöka tala om för eleverna
              där att det faktiskt bara var två partier som röstade emot Ipredlagen
              när alla ledamöter som satt där sade att de var emot Ipred. Men
              så såg det inte ut här i riksdagen. Men det var inte riktigt det
              som jag gick upp för att prata om egentligen, utan jag vill prata
              lite grann om det som föregående talare tog upp här om att vi
              i riksdagen ibland går lite längre än vad regeringen gör.
            </seg>
            <seg n="576b9600">
              I utrikesutskottets betänkande om den årliga politiska strategin
              är vi väldigt tydliga i klimatfrågan, till exempel. Vi ser att
              klimatfrågan och hotet om klimatförändringar är en ödesfråga,
              och vi understryker vikten av den satsning som Sverige gör på
              hållbarhetsfrågorna och klimatfrågorna inför EU-ordförandeskapet.
              Vi har varit tydliga i klimatfrågan många gånger tidigare, och
              det är mycket viktigt att Sverige kommer att arbeta aktivt med
              att höja standarden i EU-länderna när det gäller klimatet.
            </seg>
            <seg n="1650a0be">
              Det möte som hölls i Poznań i december var inte en framgång för
              EU:s klimatarbete. Det är ju ett antal länder som bromsar även
              i den frågan. Det är inte bara i SRHR-frågorna som vi har bromsklossar
              utan också när det gäller klimatet. Det har gjort att EU har tappat
              det globala ledarskap som Holger Gustafsson tidigare talade om
              att vi ska axla. Och de fattigare länderna är mycket besvikna
              över att EU inte driver frågan hårdare.
            </seg>
            <seg n="33081bb5">
              Det handlar också om, tycker jag, att Sverige måste hålla fanan
              mycket högt och försöka höja standarden i de länder som nu halkar
              efter, halkat efter sedan tidigare eller som inte vill vara med
              på tåget. Men det ska vi inte göra genom att själva minska våra
              egna åtaganden här i Sverige, utan vi ska hålla en hög nivå och
              absolut inte minska på vår ambitionsnivå på något sätt. Det som
              jag upplever är att vi faktiskt gör det i Sverige, att vi tycker
              att vi ligger bra till vid en jämförelse med övriga EU-länder,
              men att ligga bra till innebär inte att vara bäst. Och vi ska
              vara bäst, och vi ska inte sänka våra ambitioner, för det håller
              vi på att göra nu.
            </seg>
            <seg n="b3fab5f6">
              Vi kommer naturligtvis att stötta regeringen i att göra ett bra
              klimatarbete under ordförandeskapet, men vi ska också tänka på
              vad vi gör här på hemmaplan och absolut inte sänka våra egna ambitioner.
            </seg>
            <seg n="9ac01b6b">
              Ett annat område där jag också upplever att vi sänker ambitionerna
              är migrationspolitiken. Hela den politiken ska sys ihop under
              det svenska ordförandeskapet också i Helsingforssprogrammet. Det
              pågår nu ett race to the bottom när det gäller asylpolitiken,
              och alla länder försöker hamna på lägsta möjliga nivå, även Sverige.
              Även om vi säger utåt att vi står för en human och generös flyktingpolitik
              är så inte fallet längre, utan vi försöker också lägga oss på
              den låga nivån. Vi vill ha en rättssäker prövning, står det i
              våra dokument. En rättssäker prövning kan vara rättssäker, men
              om lagstiftningen är rättssäker men dålig behöver det inte betyda
              att det är en generös flyktingpolitik.
            </seg>
            <seg n="7a10f84f">
              Det allra värsta är kanske just den fråga i Helsingforssprogrammet
              som handlar om den illegala invandringen. Man ska ju stoppa den
              illegala invandringen. Men jag undrar: Vem är illegal?
            </seg>
          </u>
          <note n="59c3c0d9">
            Överläggningen var härmed avslutad.
          </note>
          <note n="b7e1bcaf">
            7 § Fingeravtryck i pass
          </note>
          <note n="16736eba">
            Föredrogs
          </note>
          <note n="eb6a2925">
            Förste vice talmannen konstaterade att ingen talare var anmäld.
          </note>
          <note n="cec4300d">
            8 § Ändrade räntebestämmelser i skattekontosystemet
          </note>
          <note n="16736eba">
            Föredrogs
          </note>
          <note n="eb6a2925">
            Förste vice talmannen konstaterade att ingen talare var anmäld.
          </note>
          <note n="2768ae38">
            9 § Ändringar i lagen (2005:258) om läkemedelsförteckning
          </note>
          <note n="16736eba">
            Föredrogs
          </note>
          <note type="speaker" n="99788df9">
            Anf. 48 CHATRINE PÅLSSON AHLGREN (kd):
          </note>
          <u who="unknown" xml:id="i-605f635f9cef1e5e-0" n="1effa7fa">
            <seg n="e6ed5560">
              Herr talman! Jag står här som representant för hela alliansen
              i socialutskottet och hade trott att Ylva Johansson skulle tala
              för den reservation som har tillfogats. Så är dock inte fallet.
            </seg>
            <seg n="3df957c4">
              Syftet med den här propositionen är att öka patienternas säkerhet,
              vi medborgares säkerhet, om vi skulle komma till sjukhuset och
              inte kunna tala för oss. Om ingen vet varför jag har blivit sjuk
              och jag inte kan tala för mig måste man ju snabbt få den information
              som är möjlig att få om mig. Att jag säger så är för att ingen
              av oss medborgare vet vad som händer oss och vi måste kunna vara
              säkra på att den information som vi har i våra datorer kan användas
              för att hjälpa oss.
            </seg>
            <seg n="c3a6ba62">
              När det gäller IT-frågorna generellt sett är det viktigt att
              komma ihåg att de är verksamhetsfrågor. Det viktiga med de här
              frågorna är att det är sjukvård det handlar om. IT-möjligheterna
              ska användas för att förverkliga den sjukvård som vi behöver.
              Ibland känns det som att den nya informationstekniken skulle vara
              en fråga och sedan får verksamheten rätta sig efter den, men så
              är det inte. Regeringen har verkligen tagit den möjlighet som
              IT kan ge i sjukvården på allvar, men med bibehållande av patientens,
              medborgarens, integritet.
            </seg>
            <seg n="cd3863c2">
              Herr talman! Det pågår ett kontinuerligt arbete i IT-grupperna.
              Det var Ylva Johansson som tillsatte IT-gruppen under förra mandatperioden.
              Den nya regeringen har sett till att inte enbart Sveriges Kommuner
              och Landsting är företrädda där utan även vårdföretagen, Famna
              och så vidare, så att man vet att alla som sysslar med vård är
              med.
            </seg>
            <seg n="30688099">
              Oavsett vad man har för organisation av vården är IT en väldigt
              viktig fråga. Den blir lite av trafikens banverk, att det ska
              kunna gå att kommunicera. Där, herr talman, är även vi tydliga
              och säger att vi tror att man på sikt bör integrera läkemedelsförteckningen,
              som det handlar om, med patientjournalsystemet. De hör så nära
              ihop. Men vi måste på vägen dit se till att integriteten för oss
              medborgare inte skadas. Därför måste man grunna igenom det här
              ordentligt.
            </seg>
            <seg n="138bd532">
              Det finns en liten reservation, men vi är ju överens om tagen
              och ingen har någon annan åsikt än att också legitimerade sjuksköterskor
              ska kunna få tillgång till läkemedelsförteckningen. Men man vill
              att det ska gå lite snabbare och att regeringen ska ha en tidsplan.
              Jag tror att det vore olyckligt med tanke på att det hela tiden
              pågår arbete. Jag skulle snarare vilja säga att lagstiftaren har
              en roll när det gäller lagstiftningen, men också Sveriges Kommuner
              och Landsting, vårdföretagare och så vidare kan göra väldigt mycket
              inom ramen för den lagstiftning vi har. Det är ju inte så att
              riksdagen ska besluta om alla sådana frågor, utan sjukvårdshuvudmännen
              ska använda de fantastiska kommunikationsmöjligheter som finns
              för allas vår säkerhet.
            </seg>
          </u>
          <note n="f400a89f">
            Därför, herr talman, vill jag yrka bifall till socialutskottets
            förslag till beslut och avslag på reservationen.
          </note>
          <note n="59c3c0d9">
            Överläggningen var härmed avslutad.
          </note>
          <note n="35974631">
            10 § Slopad återkommande teknisk kontroll av kassaregister
          </note>
          <note n="16736eba">
            Föredrogs
          </note>
          <note n="c5e5b57b">
            Anf. 49 LENNART SACRÉDEUS (kd):
          </note>
          <u who="unknown" xml:id="i-e848d3c55861e6f0-0" n="1effa7fa">
            <seg n="05f61390">
              Herr talman! Jag ber att få instämma i och yrka bifall till skatteutskottets
              förslag i betänkandet.
            </seg>
            <seg n="8530f75e">
              Herr talman! Den kristdemokratiska näringspolitikens kärna är
              att nya jobb inte kan kommenderas fram av politiker i riksdag
              eller regering. I stället är det i företag vilka konkurrerar på
              en fri och öppen marknad som en hållbar och långsiktig sysselsättning
              skapas. Det privata näringslivet och det enskilda entreprenörskapet
              har alltid varit, är och kommer att vara grunden för vår välfärd.
            </seg>
            <seg n="10a023aa">
              Vår politik syftar tillsammans med de övriga tre allianspartiernas
              till att så långt det är möjligt minimera störningar för företagandet
              och näringsverksamheten så att en stabil grund läggs för att gemensamt
              kunna finansiera vår gemensamma välfärd. Därför måste regler och
              kontroller vara transparenta, lättförståeliga och väl motiverade.
            </seg>
            <seg n="e380c59e">
              Herr talman! I en tid som denna med en ekonomisk kris som svept
              över världen och vårt Sverige och tvingat många av landets småföretagare
              på knä och i konkurs känns det extra glädjande att kunna bifalla
              utskottets förslag i detta betänkande.
            </seg>
            <seg n="5953a4ad">
              Till det yttre kan denna reform om slopad återkommande kontroll
              av kassaregister som vi ska anta senare i dag framstå som obetydlig.
              Detta hindrar inte att den de facto innebär ett mycket positivt
              besked direkt till de småföretagare och näringsidkare som kämpar
              för sin ekonomiska överlevnad.
            </seg>
            <seg n="d90cfdc8">
              Genom att slopa kravet på återkommande teknisk kontroll av kassaregister
              förenklas tillvaron för 200 000 näringsidkare i hela landet. Sänkta
              kostnader, mindre krångel, avskaffande av onödiga regler, en totalt
              sett minskad regelbörda och minskad byråkrati är precis vad regeringen
              strävar efter.
            </seg>
            <seg n="946cbc22">
              Det finns uppskattningsvis 500 000600 000 kassaapparater fördelat
              på 200 000 näringsidkare runt om i Sverige. Kostnaden för att
              kontrollera dessa kassaapparater uppskattas till 1 000 kronor
              per apparat och tillfälle. Sammantaget ger detta en besparing
              på uppemot 600 miljoner kronor årligen ja, varje år. På tio år
              motsvarar det ca 6 miljarder kronor. Det är ansenliga summor som
              kommer näringslivet direkt till del genom att stanna kvar i småföretagen
              där de också gör bäst nytta.
            </seg>
            <seg n="d5da306a">
              Utöver att innebära en välkommen besparing för företagen säkerställer
              denna reform för staten att få in extra pengar till statskassan.
              Skatteverkets val av teknisk lösning innebär i praktiken att skattefusk
              på detta område i princip omöjliggörs. Det stärker näringslivets
              förutsättningar att få konkurrera på lika och därmed rättvisa
              villkor. Färre manipulerade kassor leder till bättre och sjystare
              konkurrens och, herr talman, tillika till ökade statsintäkter.
              Vad stort sker, sker tyst.
            </seg>
            <seg n="1410ad87">
              Herr talman! Reformen för ej med sig någon uppluckring av regelverket
              utan innebär ett borttagande av en onödig, obrukbar och helt improduktiv
              bestämmelse utan värde för skattekontrollen till följd av den
              tekniska utveckling som har ägt rum sedan bestämmelsen ursprungligen
              infördes.
            </seg>
            <seg n="628c219c">
              Herr talman! Det händer, men ack alltför sällan, att vi i Allians
              för Sverige och oppositionen är överens i de frågor som debatteras
              här i kammaren. Därför värmer det mitt hjärta, ja, inom politiken
              mitt kristdemokratiska hjärta, extra mycket att oppositionen delar
              vår hållning i denna fråga. Det är just därför det tyvärr inte
              blir någon debatt i dag i detta ärende utan bara ett par anföranden.
            </seg>
            <seg n="fdf6baa3">
              Det är en vacker bukett av partiblommor av alla de slag som denna
              majdag enas i att skrota en onödig kontroll av kassaregister och
              spara svenskt näringsliv mer än ½ miljard kronor årligen. Det
              är inte illa. Låt oss glädjas!
            </seg>
          </u>
          <note type="speaker" n="29ed83a1">
            Anf. 50 HANS OLSSON (s):
          </note>
          <u who="hans_olsson_4b5b08" xml:id="i-5f3b8b555959d866-0" n="fe0dd1af" next="i-1c60ac423b9ae737-0">
            <seg n="e1ae259e">
              Herr talman! Man vet aldrig vad som väntar bakom hörnet, Lennart
              Sacrédeus. Vi får se om det blir någon debatt. Jag vill ändå klargöra
              några saker.
            </seg>
            <seg n="1994d75d">
              Det är alltid bra om man ser sig själv som en person som kan
              fixa till det mesta. Nu lät det som om det var alliansregeringens
              förtjänst att vi har kommit bort från en massa regler, men så
              är det inte. Bakgrunden till detta är ett gammalt betänkande från
              riksdagsåret 2006/07 som handlade om de certifierade kassaregistren.
              Där var Socialdemokraterna inte riktigt överens med borgarna.
              Vi ville gå lite längre och också koppla in kortläsarna.
            </seg>
            <seg n="d6ba697e">
              Det är inte så att alliansregeringen nu har kommit på ett smart
              sätt att minska regelkrånglet. Det är helt enkelt så att Skatteverket
              har kommit på en teknisk lösning som gör det onödigt att göra
              de årliga kontrollerna. Det är Skatteverket, och kanske lite Socialdemokraterna,
              vi ska tacka för detta. Det är absolut inte alliansregeringens
              förtjänst. Det vill jag bara ha sagt.
            </seg>
            <seg n="5fbd10a4">
              Tanken var inte att det skulle bli en debatt, men det sätt på
              vilket Lennart Sacrédeus uttryckte sig gjorde att jag ändå gick
              upp för att säga detta. Tack snälla Skatteverket!
            </seg>
          </u>
          <note n="a49cabff">
            Anf. 51 LENNART SACRÉDEUS (kd) replik:
          </note>
          <u who="hans_olsson_4b5b08" xml:id="i-1c60ac423b9ae737-0" n="fe0dd1af" prev="i-5f3b8b555959d866-0">
            <seg n="73172599">
              Herr talman! Jag kan instämma i det anförande som hölls av Hans
              Olsson. Om någon ska äras för detta kan vi väl äras allihop, Skatteverket,
              alliansregeringen, som faktiskt lägger fram en proposition, och
              också oppositionen, som deltar i detta. Om talet uppfattades som
              alltför högtravande vad gäller regeringens roll beklagar jag det.
              Men trots allt är det något som vi levererar. Att Skatteverket
              lägger fram kloka förslag medför ändå en skyldighet för det politiska
              systemet att leverera.
            </seg>
            <seg n="996e8d1a">
              Min tanke när jag mot slutet lyfte fram att vi alla är överens
              var inte att hylla någon utan att uttrycka en glädje över att
              vi kan genomföra en reform som jag menar har fått oförtjänt lite
              uppmärksamhet. Trots allt handlar det om en besparing på 500600
              miljoner årligen. Som jag nämnde blir det väldigt mycket pengar
              i ett tioårsperspektiv. Ändå tycker knappt någon att detta är
              värt mödan att debattera eller ens nämna. Men det här är en förbättring
              i långa loppet. Äras gärna Skatteverket, oppositionen och den
              gamla regeringen, men äras gärna också den majoritet som finns
              i skatteutskottet och det finansdepartement som har lagt fram
              propositionen.
            </seg>
          </u>
          <note type="speaker" n="4625a834">
            Anf. 52 HANS OLSSON (s) replik:
          </note>
          <u who="hans_olsson_4b5b08" xml:id="i-5f3b8b555959d866-1" n="fe0dd1af" next="i-1c60ac423b9ae737-1">
            <seg n="c14c5f19">
              Herr talman! Snart faller vi i varandras armar och kramas, Lennart
              och jag. Från oppositionen kommer vi alltid att stödja bra förslag.
              Vill representanter från den borgerliga regeringen satsa på området
              skattefusk och sjysta villkor på marknaden blir det inga som helst
              problem att komma överens med oss. Det kan jag garantera.
            </seg>
            <seg n="0132ff16">
              I vårmotionen hade vi tio skarpa nya förslag på hur vi ska komma
              till rätta med svinnet på 133 000 miljoner kronor som vi borde
              få in i skatteintäkter.
            </seg>
            <seg n="4b3b78dc">
              Välkommen i klubben! Sätter ni i gång och jobbar med fler förslag
              som förbättrar för ärliga människor och hjälper till att få intäkter
              till staten, som vi kan använda till viktiga saker, så kommer
              vi att stödja er.
            </seg>
          </u>
          <note n="ab4736b3">
            Anf. 53 LENNART SACRÉDEUS (kd) replik:
          </note>
          <u who="hans_olsson_4b5b08" xml:id="i-1c60ac423b9ae737-1" n="fe0dd1af" prev="i-5f3b8b555959d866-1">
            <seg n="e36600fc">
              Herr talman! Jag tackar Hans Olsson för replikskiftet. Det är
              självklart en gemensam uppgift och angelägenhet att bekämpa skattefusket,
              eller det som Skatteverket kallar för skattefelet.
            </seg>
            <seg n="13b0c841">
              Jag noterar att Hans Olsson nämnde beloppet i miljoner kronor,
              inte i miljarder; 133 miljarder eller 133 000 miljoner kronor
              är ett svindlande belopp.
            </seg>
            <seg n="2a00c77e">
              Hans Olsson vet att många av de förslag som ni nu lägger fram
              i motionsform hade ni kunnat förverkliga i regeringsställning.
              Hans Olsson vet också att varken med nuvarande regering eller
              med förutvarande regering arbetar riksdagen så att den ena motionen
              efter den andra blir bifallen.
            </seg>
            <seg n="a717bdfa">
              Vi noterar förslagen. De förslagen hade, som sagt, kunnat förverkligas
              under den tid då ni själva hade regeringsmakten.
            </seg>
            <seg n="8af34f9c">
              Vi ska definitivt hjälpas åt för att minska skattefusket och
              skattesvinnet i vårt samhälle. För de pengarna skulle vi kunna
              genomföra en rad viktiga reformer och förbättringar i vårt svenska
              samhälle. Dessutom skulle det kunna leda till en allmän sänkning
              av skattetrycket, något som jag hoppas att Hans Olsson instämmer
              i.
            </seg>
          </u>
          <note type="speaker" n="fb28f9f6">
            Anf. 54 HANS OLSSON (s) replik:
          </note>
          <u who="hans_olsson_4b5b08" xml:id="i-5f3b8b555959d866-2" n="fe0dd1af" next="i-1c60ac423b9ae737-2">
            <seg n="d90f6102">
              Herr talman! Nu ska vi ju inte förhandla om ett nytt skattesystem.
            </seg>
            <seg n="fb503f2d">
              Om vi kan hjälpas åt att plocka in en hel del av de där 133 000
              miljoner kronorna kunde vi göra ett och annat i samhället. Vi
              skulle kunna förbättra en hel del. Vi skulle kunna få ett samhälle
              som kan ta hand om sjuka, arbetslösa och pensionärer, och vi skulle
              kunna satsa på utbildning. Det är ju inga småpengar.
            </seg>
            <seg n="e8025ad0">
              Kom igen med förslag. Vi finns här. Vi väntar.
            </seg>
          </u>
          <note n="59c3c0d9">
            Överläggningen var härmed avslutad.
          </note>
          <note n="4801e75a">
            11 § Utökade möjligheter till omedelbart avdrag för inventarier
            av mindre värde
          </note>
          <note n="16736eba">
            Föredrogs
          </note>
          <note n="919a85a2">
            Anf. 55 LENNART SACRÉDEUS (kd):
          </note>
          <u who="hans_olsson_4b5b08" xml:id="i-1c60ac423b9ae737-2" n="fe0dd1af" prev="i-5f3b8b555959d866-2">
            <seg n="9d52c8dc">
              Herr talman! Jag ber å Kristdemokraternas vägnar att få instämma
              i och yrka bifall till skatteutskottets enhälliga förslag i betänkandet
              om utökade möjligheter till omedelbart avdrag för inventarier
              av mindre värde.
            </seg>
            <seg n="08919333">
              Herr talman! Den kristdemokratiska skattepolitikens kärna är
              att skattesystemet ska vara enkelt, transparent, väl motiverat
              och begripligt för oss alla i samhället. Samma sak gäller naturligtvis
              hela regelsystemet för företagen. På så sätt skapar man en fri
              och öppen företagarmiljö och därmed goda förutsättningar för en
              hållbar och långsiktig sysselsättning.
            </seg>
            <seg n="1bbbf386">
              Det privata näringslivet och det enskilda entreprenörskapet är,
              har alltid varit och kommer alltid att vara grunden för vårt lands
              välfärd.
            </seg>
            <seg n="d5fb3e6e">
              Herr talman! Vi i Allians för Sverige har givit landets näringsliv
              ett efterlängtat löfte om förenklingar av regelverket, lägre kostnader
              och ökad förutsägbarhet.
            </seg>
            <seg n="0d4c099b">
              Genom att ha samma regler för alla företag, oavsett storlek,
              skapar man en mer rättvis och sjyst konkurrenssituation när det
              gäller avdrag för inventarier.
            </seg>
            <seg n="43c42fbc">
              Ett uttryck för detta är denna proposition och detta betänkande,
              enhälligt framlagt från skatteutskottet, om att man utökar avdragsrätten
              för inventarier upp till högst ½ prisbasbelopp eller 21 000 kronor.
            </seg>
            <seg n="2c1fe6fc">
              Vi ska i denna debatt, där så få tar till orda, erinra oss att
              detta sker till en kostnad för samhället. Den finansiella intäktsminskningen
              för staten är 520 miljoner kronor för innevarande år, 410 miljoner
              kronor för år 2010 och 300 miljoner kronor för år 2011.
            </seg>
            <seg n="0df723ab">
              Långsiktigt görs dock bedömningen att skatteintäkterna endast
              kommer att minska med en ränteeffekt på 60 miljoner kronor årligen.
              Det är mer begränsat än de belopp jag nämnde för de kommande två
              åren och innevarande år.
            </seg>
            <seg n="cc2fe6ba">
              Vi kristdemokrater jag vågar väl tala för hela alliansen välkomnar
              att gemensamma regler skapas för alla företag på marknaden även
              på detta område.
            </seg>
          </u>
          <note n="59c3c0d9">
            Överläggningen var härmed avslutad.
          </note>
          <note n="03e29bc0">
            12 § Vuxnas kontakter med barn i sexuella syften
          </note>
          <note n="16736eba">
            Föredrogs
          </note>
          <note type="speaker" n="5df8498e">
            Anf. 56 KERSTIN HAGLÖ (s):
          </note>
          <u who="kerstin_haglo_e26e6d" xml:id="i-cef70eb0c8794cb4-0" n="509e2ce2">
            <seg n="fed2a6bb">
              Herr talman! I dagens debatt behandlar vi utskottets betänkande
              utifrån regeringens proposition Vuxnas kontakter med barn i sexuella
              syften och ett antal motioner.
            </seg>
            <seg n="b2da7f67">
              Vi socialdemokrater har tillsammans med Vänsterpartiet och Miljöpartiet
              fyra reservationer. Vi står givetvis bakom alla, men jag yrkar
              bifall till reservationerna 1 och 2.
            </seg>
            <seg n="c9fba492">
              Det är välkomnande att det nu lämnas lagförslag för att ytterligare
              förstärka det straffrättsliga skyddet för barn under 15 år som
              utsätts för sexuella övergrepp. Lagförslaget ger också en tydlig
              avskräckande signal till alla, företrädesvis män, som begår alla
              dessa brott.
            </seg>
            <seg n="20e7f645">
              I propositionen föreslås att ett nytt brott införs i brottsbalken,
              benämnt kontakt med barn i sexuellt syfte. Det ska träda i kraft
              den 1 juli 2009. Brottet tar alltså sikte på kontakter med barn,
              exempelvis genom Internet, som syftar till att möjliggöra sexuella
              övergrepp vid ett fysiskt sammanträffande med barnet.
            </seg>
            <seg n="83b28956">
              Gärningsmannens syfte när han träffar en överenskommelse om ett
              sammanträffande ska vara att begå en viss gärning mot barnet enligt
              6 kap. i brottsbalken. Det gäller våldtäkt, sexuellt utnyttjande,
              sexuellt övergrepp, utnyttjande av barn för posering eller sexuellt
              ofredande. Straffansvaret för det nya brottet föreslås inträda
              först när gärningsmannens brottsliga avsikt kommit till uttryck,
              inte bara i kontakten utan i efterföljande handlande. Det kan
              till exempel vara att påbörja en resa till en avtalad mötesplats
              eller att lämna instruktioner till barnet om färdsätt och tidtabeller
              eller att ha bokat ett hotellrum. Bedömningen om det har förelegat
              ett brottsligt syfte ska göras utifrån en helhetsbedömning. Det
              kan gälla mötesplatsen, vilken relation gärningsman och barn har,
              åldersskillnad och innehållet i de kommunikationer som har varit
              via till exempel Internet eller mobil.
            </seg>
            <seg n="7d40aa6d">
              Det innebär att brottet kontakt med barn i sexuellt syfte anses
              vara begånget fastän inget sexuellt övergrepp har skett, men syftet
              var att begå en sådan handling. Man döms då till böter eller till
              fängelse i högst ett år.
            </seg>
            <seg n="2a301ee5">
              Som vi socialdemokrater ser det är detta förslag ett ytterligare
              förstärkt skydd för barn och ett komplement till den lagstiftning
              som vi redan i dag har för sexuella övergrepp mot barn.
            </seg>
            <seg n="57c7f6b3">
              Herr talman! Vi socialdemokrater ser mycket positivt på att vi
              nu äntligen får den här lagstiftningen på riksdagens bord. Vi
              har länge kämpat för den här så kallade kriminaliseringen av gromning.
              Det var under den socialdemokratiska regeringens tid som arbetet
              med denna lagstiftning började. Redan i februari 2006 beslutade
              chefen på Justitiedepartementet, under den socialdemokratiska
              regeringen, att uppdra åt en utredare att se över strafflagstiftningen
              när det gällde företeelsen vuxnas kontaktsökande med barn i sexuellt
              syfte.
            </seg>
            <seg n="fcdc7a5f">
              Utredaren lämnade i april 2007 ett förslag till den moderatledda
              regeringen. Det är den promemorian som vi nu har på riksdagens
              bord, med vissa justeringar efter Lagrådets yttrande.
            </seg>
            <seg n="d45b9d8b">
              Brottsförebyggande rådet fick redan i december 2005 i uppdrag
              av den socialdemokratiska regeringen att bland annat ta fram ett
              kunskapsunderlag. Det redovisades också 2007. Det var ett mycket
              omfattande kunskapsunderlag som man tog fram.
            </seg>
            <seg n="6404bf43">
              Herr talman! Det är bra att flera kan kommunicera med varandra
              på helt nya sätt när mobil- och Internettjänster utvecklas. Men
              det är på gott och ont, för här lurar också faror.
            </seg>
            <seg n="0559b625">
              De stora konsumenterna av Internet är våra barn och ungdomar.
              Speciellt tonårstiden är en tid av tillbakadragenhet. Det är en
              hemlighetsfull tid med ett liv på fritidsgårdar, ett liv där datorn
              finns nära och bekvämt, oftast i det egna rummet och med en stängd
              dörr.
            </seg>
            <seg n="1734a9d4">
              Här på datorn möter man kompisar, nya kompisar, killen man är
              kär i och tjejkompisen som man är ovän med. Här öppnar man upp
              för en dialog i chatt och blogg om sig själv och om de mest privata
              sakerna. Här lägger man gärna ut bilder på sig själv.
            </seg>
            <seg n="3932d14e">
              För en 14-åring kan det vara svårt att dra gränsen för vad som
              är lämpligt att skriva om och var någonstans man ska skriva för
              att inte få en enorm spridningseffekt.
            </seg>
            <seg n="effcb34a">
              Så händer det som inte får hända. Man blir indragen i en dialog
              med någon som man tror också är en hästvän, går på ridskola och
              är 14 år. Men man inser ganska snart att den där nya vännen inte
              alls är 14 år och inte är hästvän. Det är med sorg och besvikelse
              som man konstaterar att den nya vännen har onda avsikter. Man
              avbryter all kontakt, och man pratar förhoppningsvis med någon
              vuxen om det.
            </seg>
            <seg n="3f8319aa">
              Men för många av våra barn går det längre än så. Man dras in
              i en dialog, oftast omedveten om att det kan sluta illa. Man bestämmer
              att träffa en viss person, och man blir utsatt för sexuella övergrepp.
              Detta är dagens Sverige för våra barn framför dataskärmen, ensamma,
              övergivna och utsatta. Man kanske är ensam, kanske trött på skolan,
              kanske glad över att få bekräftelse från någon vän som lyssnar.
              Man är ensam bakom den stängda dörren där vuxna ofta lyser med
              sin frånvaro, vuxna som inte kan hälften av vad våra barn och
              ungdomar kan om Internet.
            </seg>
            <seg n="ea328cf0">
              Årets rapport från Bris, Barnen, Bris och IT 2009 , visar tydligt
              på vuxnas frånvaro i allmänhet i fråga om ungdomars vardagsliv
              på Internet.
            </seg>
            <seg n="ea89c422">
              Herr talman! Brottsförebyggande rådets rapport som lämnades i
              april 2007 är en skrämmande läsning. Nästan hälften av alla flickor
              i årskurs 9 uppger att de varit föremål för någon form av sexuell
              kontakt från en tidigare obekant person som de trodde eller kanske
              visste var vuxen.
            </seg>
            <seg n="ab3a0857">
              Rädda Barnen har också gjort bedömningen att antalet män som
              på detta sätt regelbundet söker kontakt med barn genom Internet
              uppgår till mellan 400 och 500. Andra uppskattningar tyder på
              ett betydligt större antal, kanske tusentals män.
            </seg>
            <seg n="4be8c3a0">
              Herr talman! Det behövs mer kunskap om företeelsen. Därför har
              vi i reservation 2 tillsammans med Vänstern och Miljöpartiet skrivit
              att vi vill se detta, inte bara utifrån att Brås utredning gjordes
              för tre år sedan. Med den utveckling och den fart som den nya
              tekniken har menar vi att det är angeläget med fler utredningar
              och bättre kunskap i frågor som rör barns Internetanvändande och
              de risker som de utsätts för i samband med det.
            </seg>
            <seg n="815e985d">
              Jag anser också att det är viktigt med mer kunskap om gärningsmännen
              och vilka metoder som de använder.
            </seg>
            <seg n="11d5aaa0">
              Majoriteten i utskottet skriver i sitt svar att de noterar med
              tillfredsställelse att ett sådant arbete pågår både nationellt
              och internationellt med hänvisning till Medierådet, Ungdomsstyrelsen
              och Europarådet. Det må så vara, och det är bra. De gör ett mycket
              bra jobb. Men bra kan alltid bli bättre. Mycket handlar om vilka
              verktyg som barnen ska använda, metoder och kontroll, råd och
              stöd.
            </seg>
            <seg n="9dc4e877">
              Men vad vi trycker på är frågan: Hur använder barn Internet?
              Det är viktigt att vi följer ungdomskulturen för att kunna förebygga.
              Inte minst de över 260 ungdomssajter som i dag finns talar sitt
              tydliga språk Lunarstorm, Apberget, Bilddagboken, Efterfesten,
              Snyggast, Nattstad med flera.
            </seg>
            <seg n="bd23f774">
              Herr talman! Det finns många goda krafter som i dag jobbar för
              att sprida kunskap och upplysa om vad som sker på ungdomssajterna.
              Det är mycket bra. Men det behövs fortfarande mer kunskap om hur
              Internetanvändandet går till. Barn måste också veta och känna
              trygghet i vart de ska vända sig med sina frågor och funderingar,
              så att de vågar berätta om de har blivit utsatta för kontaktbesök
              som de tycker känns obehagliga.
            </seg>
            <seg n="d208c8c7">
              Föräldrar är ytterst huvudansvariga för barnens användning av
              datorn. Föräldrar måste därför också våga visa mer intresse och
              ta del i vad som händer. Men för att göra det krävs också kunskap
              i ett ämne som många känner till men som vi vuxna inte riktigt
              förstår vidden av.
            </seg>
            <seg n="6a22e73b">
              Lärare och annan personal som jobbar i skolan har en viktig uppgift
              när det gäller att ta upp frågor som rör Internetanvändning. De
              har också behov av en kontinuerlig fortbildning i dessa frågor.
              Vi vet att det ser olika ut i våra skolor.
            </seg>
            <seg n="4ccc294b">
              Herr talman! Vi måste bli bättre på att förstå den ungdomskultur
              och de levnadsvillkor som våra barn och ungdomar växer upp med,
              allt för att våra barns utsatthet ska minska och deras trygghet
              öka. Att barn utsätts för våld och sexuella övergrepp och kränks
              psykiskt och fysiskt är det mest avskyvärda i vårt samhälle.
            </seg>
            <seg n="74c991a1">
              En kriminalisering av vuxnas kontakter med barn i sexuellt syfte
              kan förhoppningsvis få en avskräckande effekt och en moralbildning
              hos de vuxna personer som i dag inte drar sig för denna typ av
              förbindelse och brott. Det kan också leda till en ökad medvetenhet
              hos oss alla i vårt samhälle.
            </seg>
            <seg n="5ce88c89">
              Alla barn är våra barn, och varje barn är en bit av nuet och
              framtiden. Om det är på gott eller ont avgörs av det omgivande
              samhället. Samhället och vuxna ska aldrig svika när det gäller
              barns mänskliga rättigheter. Inga glasögon kan läggas åt sidan,
              framför allt inte från oss här i riksdagen. Därför välkomnar vi
              från oppositionen att vi äntligen har lagförslaget om vuxnas kontakter
              med barn i sexuellt syfte på riksdagens bord i dag.
            </seg>
          </u>
          <note n="bc09ae27">
            I detta anförande instämde Margareta Persson (s).
          </note>
          <note type="speaker" n="6569cf00">
            Anf. 57 MEHMET KAPLAN (mp):
          </note>
          <u who="mehmet_kaplan_47809b" xml:id="i-7ddbd3bc6c896a7a-0" n="b94171bc">
            <seg n="64cf15d3">
              Herr talman! Jag tackar Kerstin Haglö för en mycket bra redovisning
              av vad oppositionen Miljöpartiet, Socialdemokraterna och Vänsterpartiet
              tycker i den här frågan. Jag kommer inte att upprepa det som Kerstin
              Haglö sade utan yrkar bifall till reservationerna 1 och 2.
            </seg>
            <seg n="28a1b217">
              Jag vill lyfta fram en annan sida av detta. När majoriteten nu
              har kommit fram till denna välbehövliga nya lag och idén om att
              detta nya brott införs i brottsbalken med benämningen kontakt
              med barn i sexuellt syfte hoppas jag att man inte gör den parallell
              som många där ute verkar göra, nämligen hur man ser på Internet,
              på vilket sätt man tycker att Internet ska vara reglerat eller
              inte och hur man ser på de tidigare förslagen som man har lagt
              fram i denna fråga som handlar om att reglera Internet. Då pratar
              jag bland annat om FRA, som vi debatterade och diskuterade förra
              året, men också den senaste debatten om Ipred.
            </seg>
            <seg n="ec2a33c1">
              De ledamöter som här i kammaren har stått och pratat om att det
              är oerhört viktigt att reglera och att övervaka dem som väljer
              att använda Internet som ett kommunikationsverktyg kan nu med
              anledning av reservationerna från oppositionen inte riktigt förklara
              i reella termer på vilket sätt man ska kunna hantera de problem
              som uppstår med ett reglerat Internet.
            </seg>
            <seg n="2df08296">
              När det gäller de olika typerna av brott där barn genom sin närvaro
              på Internet får en oerhört utsatt position har vi tidigare haft,
              utan att detta har varit ett brott i brottsbalken, möjligheter
              att se vilka som står bakom brotten. Nu får vi detta nya brott
              inskrivet i brottsbalken och skulle därmed ha kunnat utagera frågan,
              särskilt när regeringen och majoriteten i utskottet menar att
              detta kommer att utvärderas inom två år. Men min frågeställning
              härrör från andra medel som har syftat till att reglera och övervaka
              Internet och att man faktiskt har försvårat för denna lag redan
              innan den träder i kraft.
            </seg>
            <seg n="6dc25fde">
              Det ska bli intressant att höra företrädare från majoriteten
              beskriva och berätta för oss på vilket sätt man ska hantera detta.
              Jag tackar för möjligheten. Framför allt tror jag att vi måste
              ha den grundläggande värderingen att det är brottsoffren som vi
              hela tiden måste ha för ögonen och att grunden för vårt rättssamhälle
              handlar om att hantera dem som är svagast och som har den mest
              utsatta positionen, nämligen barnen.
            </seg>
          </u>
          <note type="speaker" n="29cb2c78">
            Anf. 58 INGER DAVIDSON (kd):
          </note>
          <u who="inger_davidson_cc5049" xml:id="i-47294a6005dcb92b-0" n="5f34909a">
            <seg n="e89eb39d">
              Herr talman! Unga flickor har alltid riskerat att raggas upp
              av betydligt äldre män som haft sexuella syften. Med de möjligheter
              och den anonymitet som Internet erbjuder har de här kontakterna
              vuxit lavinartat i omfattning.
            </seg>
            <seg n="957acfeb">
              Vi har redan hört om den riksrepresentativa enkätundersökning
              som genomförts av Brottsförebyggande rådet och där man vände sig
              till 7 500 ungdomar i årskurs 9. Nästan hälften av flickorna uppgav
              att de hade varit föremål för någon form av sexuell kontakt från
              en person som de inte kände och som de bedömde var vuxen.
            </seg>
            <seg n="f8da48c8">
              Särskilt tragiskt här är att bland dem som blivit kontaktade
              är ungdomar med någon typ av riskbeteende överrepresenterade.
              De dricker sig ofta berusade, har provat narkotika eller har problem
              i skolan och liknande. Barn som redan lever i miljöer med dåligt
              skydd från föräldrar och andra närstående vuxna löper alltså större
              risk att dessutom bli utsatta för sådana här trakasserier, i värsta
              fall också av fysiska sexuella övergrepp.
            </seg>
            <seg n="0e35015b">
              Gärningsmännen gör ofta så att de kontaktar ett stort antal flickor
              och sedan väljer ut den eller dem som de tror sig ha möjlighet
              att bygga upp en tätare kontakt med. I vissa fall håller de sig
              till nätet, men ibland utökas kontakten exempelvis till mobiltelefonen
              med avsikten att sedan få till stånd ett sammanträffande. Den
              så kallade Alexandramannen är ett exempel på en person som genom
              att uppge sig vara kvinna har övertalat ett stort antal flickor
              att stämma träff med honom och som sedan våldfört sig på flickorna.
            </seg>
            <seg n="c0aa5dc2">
              Under senare år har frågor om sexuella övergrepp på barn och
              om sexuell exploatering av barn uppmärksammats på många olika
              sätt både här i Sverige och internationellt, vilket är bra. Inom
              EU pågår ett arbete med att revidera ett tidigare rådsbeslut som
              syftar till att det ska komma förslag om kriminalisering av vuxnas
              kontakter med barn i sexuella syften.
            </seg>
            <seg n="31722799">
              Europarådet utarbetade under 2006 och 2007 en konvention med
              ett mycket brett anslag om skydd för barn mot sexuell exploatering
              och sexuella övergrepp. Konventionen innehåller också bland annat
              en särskild straffbestämmelse om så kallad grooming, det engelska
              ordet för det brott som går ut på att söka kontakt med barn och
              unga med avsikten att sexuellt förgripa sig på dem.
            </seg>
            <seg n="3796bcc0">
              Straffbestämmelserna i Sverige om sexualbrott mot barn fick sitt
              nuvarande innehåll 2005 och omfattar flera olika brott, bland
              annat våldtäkt och grov våldtäkt på barn, sexuellt utnyttjande
              av barn, sexuellt övergrepp och grovt sexuellt övergrepp på barn
              samt sexuellt ofredande av barn också där ett brett anslag. De
              flesta av de här brotten är kriminaliserade redan på försöksstadiet.
            </seg>
            <seg n="ccaa9f68">
              När det gäller övergrepp på nätet, så kallade online-övergrepp,
              kan flera bestämmelser i vår nuvarande lagstiftning tillämpas
              för att beivra brottet. Det har också gjorts i flera fall, men
              mörkertalet är tyvärr väldigt stort.
            </seg>
            <seg n="29611803">
              Herr talman! Den proposition och det betänkande som vi här behandlar
              i dag handlar om att ännu mer utvidga lagstiftningen för att göra
              det svårare för gärningsmännen att skaffa fram nya offer. Jag
              är glad över att som kristdemokrat ingå i den alliansregering
              som tar det här viktiga steget för att förstärka skyddet kring
              våra barn. Det har nämligen visat sig att det finns ett behov
              av att kunna ingripa på ett tidigare stadium än som gäller i dag
              just för att förhindra att en kontakt på nätet leder vidare till
              ett sexuellt övergrepp.
            </seg>
            <seg n="f5077258">
              Därför införs, som vi redan hört, ett nytt brott i brottsbalken
              benämnt kontakt med barn i sexuellt syfte ett helt nytt brott.
              Den som i sexuellt syfte kontaktar ett barn som är under 15 år,
              stämmer träff med barnet och sedan vidtar någon åtgärd för att
              ett möte ska bli möjligt kan när lagen den 1 juli i år träder
              i kraft dömas till böter eller till fängelse i ett år. Straff
              kan alltså utdömas trots att själva mötet och det planerade övergreppet
              inte hinner komma till stånd.
            </seg>
            <seg n="a48423ff">
              Det här borde verkligen avskräcka många presumtiva förövare från
              att försöka ordna ett möte med barnet och därmed riskera att hamna
              i en brottsutredning där det ska bevisas om kontakten skett i
              sexuellt syfte.
            </seg>
            <seg n="4a1a0a59">
              Jag är ganska säker på att den avskräckande effekt i sig som
              lagen innebär kommer att utgöra ytterligare en skyddsvall kring
              barnet. Avsikten med lagen är förstås också att fler anmälningar
              görs på ett tidigt stadium så att fler kan lagföras och dömas
              innan ett barn kommer till fysisk skada.
            </seg>
            <seg n="34a75459">
              Herr talman! Det finns en stor enighet i riksdagen i frågor som
              handlar om att skydda barn mot sexuella övergrepp. Detta är glädjande,
              tycker jag. Det märks också på de motioner och reservationer som
              inlämnats med anledning av propositionen och betänkandet. Det
              var faktiskt bara Miljöpartiet som lämnade in en motion. Miljöpartiets
              yrkanden är sådana att man slår in öppna dörrar. Ändå har man
              valt att reservera sig. Socialdemokraterna och Vänsterpartiet
              har hakat på när det gäller de här reservationerna.
            </seg>
            <seg n="0cbefb0c">
              Först och främst begär man en utvärdering av lagstiftningen trots
              att det står i propositionen att lagen ska utvärderas efter så
              kort tid som två år. I sak är det viktigt med en tidig utvärdering
              eftersom det är svåra avvägningar att göra när det gäller en lagstiftning
              som inriktas på brott som befinner sig på försöksstadiet.
            </seg>
            <seg n="58dbbc26">
              Det kan diskuteras hur tidigt i processen det ska vara möjligt
              att gripa in, och det kan diskuteras hur svårt det är att bevisa
              syftet med en kontakt. Det straff som regeringen har stannat för,
              böter eller fängelse i ett år, är en annan fråga där det kan visa
              sig att det behöver omprövas om lagen inte får avsedd effekt.
              Därför ska lagen följas upp så att den ytterligare kan förtydligas
              och eventuellt skärpas, om det visar sig behövas. Detta kommer
              alltså att ske redan inom två år.
            </seg>
            <seg n="38149f70">
              Även i övriga reservationer tar man upp frågor som utförligt
              behandlas i regeringens proposition. I en reservation tar man
              upp frågan om vikten av att utveckla kunskapen på detta område
              vilka gärningsmännen är, hur många det handlar om och så vidare.
              Självklart är det viktigt. Men i propositionen redovisas också
              det arbete som pågår.
            </seg>
            <seg n="bb287318">
              Medierådet driver kampanjen Det unga internet. Brå har inte bara
              gjort en utvärdering utan har också tagit fram ett handlingsmaterial
              som riktas till unga och där de här frågorna belyses. Ungdomsstyrelsen
              har ett regeringsuppdrag att främja det generellt förebyggande
              arbetet mot sexuell exploatering av barn och unga. Dessutom har
              Rädda Barnen redovisat en bedömning av hur många män det är som
              regelbundet söker kontakt med barn på Internet.
            </seg>
            <seg n="11ba173a">
              Vi delar helt uppfattningen att mer kunskap ständigt behövs.
              Men vad frågan nu gäller är om det behövs ett tillkännagivande
              till regeringen för att vi ska få fram mer sådant. Redan pågår
              ju ett ständigt arbete med att försöka öka kunskapen, så vi anser
              inte det.
            </seg>
            <seg n="6029cceb">
              I en reservation tar man upp skolans ansvar i det förebyggande
              arbetet. Vi är helt överens även om skolans viktiga roll. Vi konstaterar
              att regeringen har gett Skolverket inte mindre än två uppdrag
              som handlar om att förbättra elevernas kunskap om användandet
              av Internet, bland annat när det gäller att identifiera faror
              med exploatering på Internet.
            </seg>
            <seg n="74282e88">
              Slutligen finns det en reservation där man efterlyser stöd och
              hjälp till gärningsmännen. Också i det avseendet pågår ett ganska
              omfattande arbete både inom Kriminalvården och hos Sexualmedicinskt
              centrum vid Karolinska universitetssjukhuset som också fungerar
              som ett kunskapscentrum och som samarbetspartner till olika myndigheter.
              Även frivilligorganisationer kan vända sig dit för att få kunskap
              och information.
            </seg>
            <seg n="1f5d8340">
              De så kallade Kastprojekten som vänder sig till köpare av sexuella
              tjänster ofta hänger ju de här frågorna ihop pågår i våra tre
              största städer.
            </seg>
            <seg n="6fc1e9a3">
              Sammantaget kan det alltså faktiskt sägas att vad göras skall
              är allaredan gjort och framför allt pågår. Jag tycker att det
              hade hedrat er företrädare för oppositionen om ni hade erkänt
              det och hade tillstyrkt förslagen i betänkandet som helhet eftersom
              vi i grunden är eniga om den nya lagstiftningen, så eniga alltså
              att varken Socialdemokraterna eller Vänsterpartiet tyckt att de
              behövde motionera när propositionen kom. Jag tror att det hade
              varit ett värde i att hela riksdagen enigt, utan reservationer,
              hade stått bakom ett så här viktigt betänkande.
            </seg>
            <seg n="9b682745">
              Till sist vill jag säga att vi alla har ett ansvar för att i
              så stor omfattning som möjligt sprida kunskap om den nya lagstiftningen.
              Ju fler som vet att den finns, desto mer ökar den avskräckande
              effekten och desto fler barn kan slippa bli offer för skrupelfria
              gärningsmän som inte ens drar sig för att begå fysiska sexuella
              övergrepp på våra barn.
            </seg>
          </u>
          <note n="20e3e3b4">
            Därför, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker" n="0c426005">
            Anf. 59 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-cef70eb0c8794cb4-1" n="509e2ce2">
            <seg n="2024a5a9">
              Herr talman! Bra kan alltid bli bättre. Det är kanske så man
              ska se våra reservationer. I vår gemensamma reservation 1 tar
              vi upp hur viktigt det är för barnens trygghet att den nuvarande
              lagstiftningen fungerar framöver och är effektiv. Det är endast
              då man kan se hur lagstiftningen fungerar, det vill säga när man
              följer upp den och utvärderar den. Den aktuella lagstiftning vi
              ska fatta beslut om ska kontinuerligt följas upp. Majoriteten
              svarar att det ska ske efter en tid. Inger Davidson nämner två
              år, och det står också i propositionen.
            </seg>
            <seg n="690707f5">
              Vi menar att det är viktigt att i fråga om en sådan här lagstiftning
              följa upp vad som händer, hur många brott som anmäls, mönster
              och statistik över fällande domar. Det kan vara en kunskapskälla
              för att sedan se och täppa till luckor i lagstiftningen.
            </seg>
            <seg n="14f477cd">
              Tycker då inte majoriteten att det vore på sin plats att riksdagen
              gör ett tillkännagivande om att det är viktigt att kontinuerligt
              följa upp en sådan lagstiftning? Det är det vi pekar på i vår
              reservation.
            </seg>
          </u>
          <note type="speaker" n="16e373c5">
            Anf. 60 INGER DAVIDSON (kd) replik:
          </note>
          <u who="inger_davidson_cc5049" xml:id="i-47294a6005dcb92b-1" n="5f34909a">
            <seg n="49269bd9">
              Herr talman! Jag vet inte vad det var som gjorde att ni inte
              väckte en motion från början och uppmärksammade frågan. Det står
              rätt mycket om utvärdering i propositionen.
            </seg>
            <seg n="997f9e38">
              Jag kan konstatera att när en utvärdering inleds på ett så tidigt
              stadium som efter två år det är ovanligt, och det markeras i propositionen
              görs det för att man vill visa hur viktigt det är med det Kerstin
              Haglö räknar upp. Jag har också tagit upp exempel på det. Det
              kan finnas olika saker i lagstiftningen som behöver skärpas till
              eller förbättras på olika sätt. Då gör man en ordentlig utvärdering.
              Självklart fortsätter man sedan med det.
            </seg>
            <seg n="c4508769">
              Om det står i en proposition att en utvärdering ska påbörjas
              om två år skulle det kännas förmätet om riksdagen också gör ett
              tillkännagivande om att det behövs ännu mer utvärdering. Det är
              därför vi yrkar avslag på reservationen. Jag är förvånad över
              att den finns.
            </seg>
          </u>
          <note type="speaker" n="e272ab84">
            Anf. 61 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-cef70eb0c8794cb4-2" n="509e2ce2">
            <seg n="b81cc234">
              Herr talman! Det är kanske förvånande att vi tycker att en så
              viktig lagstiftning ska följas upp kontinuerligt. Nu hoppas jag
              och jag litar på Inger Davidsons ord att vi kontinuerligt under
              resans gång fram till att dessa två år har gått får se statistik
              samlas in. Det finns inte mycket av det i dag.
            </seg>
            <seg n="5660cd37">
              Jag tog också i mitt anförande upp vikten av hur barns beteende
              ser ut på Internet. Det finns väldigt lite kunskap om hur deras
              beteende ser ut. Det finns mycket kunskap om att ge dem råd och
              stöd, men hur används dessa ungdomssajter? Det är därför vi har
              tryckt på om kunskap.
            </seg>
            <seg n="c2bedd35">
              Barn vänder sig ofta till kompisar. Man snackar med kompisar
              om saker och ting. År 2006 startade och utvecklade Barnens rätt
              i samhället tillsammans med bland annat Netclean Technologies
              en teknisk plattform, en gratissajt på Internet för barn. Under
              namnet Squill kunde man undersöka pseudonym och varna varandra.
              Nu lades projektet ned 2008 i brist på pengar. Det var ett mycket
              bra projekt där barn var delaktiga. De kunde rapportera om någon
              de mött på Internet hade onda avsikter, och Bris kunde ge tips
              och råd. Det var ett bra initiativ, och inte minst leverantörerna
              som skulle utveckla de tekniska lösningarna tyckte att det var
              bra.
            </seg>
            <seg n="ca96658e">
              Vi menar att vi behöver mer kunskap om hur barnen använder ungdomssajterna.
              Den kunskapen kan vi bara få från barnen själva. Vad jag vet var
              det Socialdepartementet som sade nej till mer pengar till finansiering
              av projektet.
            </seg>
          </u>
          <note type="speaker" n="782a24e6">
            Anf. 62 INGER DAVIDSON (kd) replik:
          </note>
          <u who="inger_davidson_cc5049" xml:id="i-47294a6005dcb92b-2" n="5f34909a">
            <seg n="5c211cdd">
              Herr talman! Jag vet inte om Kerstin Haglö jag antar det har
              läst tidigare utvärderingar av lagförslag som regeringar av olika
              kulörer har lagt fram. De handlar om precis alla de saker som
              Kerstin Haglö räknar upp. Man går igenom om det har avkunnats
              domar, hur statistiken ser ut och så vidare. Det är vad utvärderingen
              handlar om.
            </seg>
            <seg n="7ddf7bfc">
              Jag nämnde några olika saker, till exempel bevissvårigheter.
              Det kanske kommer att visa sig att det blir oöverstigliga hinder,
              eller också visar det sig att det inte alls är särskilt svårt
              att bevisa om det är fråga om sexuella syften eller inte. Jag
              kan inte tro att det är så svårt. När man har varit inne några
              gånger på dessa sajter går det att se rätt tydliga uttryck för
              vad man är ute efter.
            </seg>
            <seg n="b2fecd12">
              Allt detta får man gå igenom, till exempel straffsatser. Det
              kommer nu att göras. Jag hävdar fortfarande att detta är att slå
              in öppna dörrar.
            </seg>
            <seg n="827a990b">
              Bris och andra frivilligorganisationer har många olika projekt.
              Många av dem är bra. Jag följer dem med stort intresse. I det
              här fallet vet jag inte exakt vad det berodde på att projektet
              lades ned, om det var pengabrist eller om ett annat projekt utvecklades.
              Så kan det också vara.
            </seg>
            <seg n="8f4fddbf">
              I propositionen står det mycket om behovet av kunskap och hur
              vi ska ta till oss kunskap. Det finns olika myndigheter som jobbar
              med dessa frågor. Jag nämnde till exempel Medierådet. Det är regeringens
              organ just för att få direkt kontakt med ungdomar, ta fram handlingsplaner,
              driva kampanjer och hämta in kunskap. Jag håller helt med om att
              kunskapen finns hos ungdomarna. Arbetet pågår.
            </seg>
          </u>
          <note type="speaker" n="bb3faa93">
            Anf. 63 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-7ddbd3bc6c896a7a-1" n="b94171bc">
            <seg n="7f54608b">
              Herr talman! Tack, Inger Davidson, för en bra redovisning av
              de stora dragen, där vi naturligtvis är överens. Men det är i
              detaljerna vi har en del problem. En sådan viktig detalj, och
              som Inger Davidson också tog upp i sitt anförande, är just avsaknaden
              av insikt. Inger Davidson och hennes allianskolleger verkar inte
              se att de tidigare begränsande och integritetskränkande åtgärderna
              leder till att fler personer med avsikt att utnyttja barn sexuellt
              försvinner i mängden av Internetanvändare som vill försvara sig
              mot de var för sig små och till synes oskyldiga åtgärder som skapar
              ett system av övervakning. Att det här är så uppenbart verkar
              vara tydligt ute på nätet, men regeringens företrädare ser inte
              detta. De bryr sig inte om att den här lagstiftningen måste ha
              en kontinuerlig tillsyn inte om två år. Den måste ske snart, kanske
              om ett år.
            </seg>
            <seg n="ba498c76">
              Vad är problemet? Ett tillkännagivande är naturligtvis hårt.
              Det tog Inger Davidson upp. Men man borde kanske ha tänkt till
              innan.
            </seg>
          </u>
          <note type="speaker" n="ac6cf717">
            Anf. 64 INGER DAVIDSON (kd) replik:
          </note>
          <u who="inger_davidson_cc5049" xml:id="i-47294a6005dcb92b-3" n="5f34909a">
            <seg n="01e407dd">
              Herr talman! Att utvärdera en lagstiftning efter två år anses
              väldigt tidigt. Man måste ha något att utvärdera helt enkelt.
              Det finns inte på ett tidigare stadium. Det är därför som två
              år är tidigt. Vi kanske inte ens får svar då. Jag tycker ändå
              att det är bra att utvärderingen ligger så pass tidigt. Det vill
              jag inte ändra på.
            </seg>
            <seg n="0e4b55e5">
              Sedan kan vi fundera över vilka som kommer att försvåra på nätet,
              om det är de som avidentifierar Ipredadresser och liknande och
              därmed erbjuder ett skydd åt människor som till exempel sysslar
              med barnpornografibrott eller om det är lagarna i sig som vill
              förhindra nedladdning av upphovsrättsskyddat material.
            </seg>
            <seg n="0b2ccf00">
              Nu kommer vi in på en helt annan debatt, men det var du som förde
              in oss på den. Det är viktigt att göra den distinktionen av vilka
              det är som faktiskt kommer att försvåra möjligheten för polis
              och andra att gripa in mot dem som begår brott på Internet i framtiden
              tyvärr.
            </seg>
          </u>
          <note type="speaker" n="b7269ff9">
            Anf. 65 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-7ddbd3bc6c896a7a-2" n="b94171bc">
            <seg n="59db06c7">
              Herr talman! Det var inte min avsikt att gå in på det. Men om
              nu Inger Davidson tar upp ärendet på det sättet vill jag återigen
              säga att det är beklämmande att regeringen och majoriteten som
              går film- och medieindustrins ärenden i de andra fallen här inte
              kan se kopplingen.
            </seg>
            <seg n="57040821">
              Man skapar en massoro bland vanligt folk, vanligt hederligt Internetanvändande
              folk. Man har sett till att det finns en befogad oro för att helt
              vanliga användare hamnar i kläm. Det kan inte vara så att Inger
              Davidson, som är erfaren riksdagsledamot och också tidigare statsråd,
              inte kan se att lagstiftningen ibland gör att människor hamnar
              i kläm.
            </seg>
            <seg n="0d751f2e">
              Det blir felaktiga utredningar, felaktiga åtal och felaktiga
              tvångsåtgärder just avseende att man inte kan se kopplingen till
              att tillmötesgå en industri som i varje fall det senaste decenniet
              har tjänat enorma pengar på att inte vara en del av teknikutvecklingen.
              Med denna lagstiftning kommer man återigen inte att klara av att
              hantera frågan.
            </seg>
            <seg n="2bcbc796">
              Det handlar i grunden om hur man ska kunna vara en användare
              som är tillförsäkrad det integritetsskydd som vi har åtagit oss
              att tillförsäkra våra medborgare genom olika internationella konventioner
              och åtaganden. Min fråga är: Vad kommer Inger Davidson att göra
              för att utredningen blir av?
            </seg>
          </u>
          <note type="speaker" n="3c89d425">
            Anf. 66 INGER DAVIDSON (kd) replik:
          </note>
          <u who="inger_davidson_cc5049" xml:id="i-47294a6005dcb92b-4" n="5f34909a">
            <seg n="3f4d45db">
              Fru talman! Först och främst finns det rättsskydd i de lagar
              vi har tagit fram. Det låter på dig som om det över huvud taget
              inte skulle finnas något integritetsskydd i lagarna.
            </seg>
            <seg n="a79af785">
              Jag vill upprepa det som Mehmet Kaplan sade. Han talade om vanligt
              hederligt Internetanvändande folk. Om det är den benämningen man
              ger på människor som stjäl upphovsrättsskyddat material delar
              inte jag den uppfattningen. Det är vad det handlar om.
            </seg>
            <seg n="d7e1ca10">
              Det kan leda till konsekvenser som också jag tror blir väldigt
              negativa när man nu avidentifierar adresserna. Man skyddar därigenom
              dem som begår mycket större och värre brott via Internet. Det
              är en sak som vi måste följa väldigt noga. Men skyll inte det
              på lagstiftningen utan på dem som tar sådana initiativ att de
              därigenom skyddar brottslingar.
            </seg>
            <seg n="d1beef16">
              Jag behöver inte göra någonting för att se till att utredningen
              kommer till stånd. Står det i en proposition så gäller det, om
              det inte skulle råka bli regeringsskifte, vilket jag inte hoppas.
              Då är det upp till andra att man genomför det som den nuvarande
              regeringen har bestämt ska göras.
            </seg>
          </u>
          <note type="speaker" n="36c764cc">
            Anf. 67 HENRIK VON SYDOW (m):
          </note>
          <u who="henrik_von_sydow_d3eab3" xml:id="i-c72689983d8798e5-0" n="fc2719da">
            <seg n="3c60393b">
              Fru talman! Jag vill börja med att instämma i många av de motiv
              för lagstiftningen som Inger Davidson precis lyfte fram i debatten.
              Diskussionen och debatten om lagförslaget från Beatrice Ask och
              alliansregeringen speglar i stor utsträckning hur brottsligheten
              tar sig nya uttryck. Samtidigt som vi ser tecken på hur traditionella
              våldsbrott på gator och torg nu minskar och brottskurvan där planar
              ut drivs brottsligheten fram på andra fält.
            </seg>
            <seg n="2d66c8b1">
              Internet är fantastiskt. Det bryter gränser och har inneburit
              en otrolig utveckling vad gäller information och kommunikation,
              och det öppnar många enorma och positiva möjligheter. Tekniken
              sprider sig också till allt fler. Antalet datorer ökar i Sverige.
              Det är väldigt bra.
            </seg>
            <seg n="f285a981">
              Det gör att allt fler barn får tillgång till datorer i hemmet
              och därmed också får tillgång till nätet och till alla goda möjligheter
              som ligger i det. Det är förstås någonting bra och positivt. Samtidigt
              får vi inte bli aningslösa inför utvecklingen utan se upp för
              de risker och avigsidor som också följer med utvecklingen.
            </seg>
            <seg n="703803fd">
              Det skapar dessvärre stora möjligheter för vuxna att snabbt,
              billigt och anonymt under täckmantel ta väldigt många kontakter
              som syftar till ett utnyttjande, övergrepp och brottslighet. Det
              nämndes tidigare att Brottsförebyggande rådet visat i en stor
              undersökning att 40 procent av flickorna i årskurs 9 varit föremål
              för sådana kontakter.
            </seg>
            <seg n="3aed6ee0">
              Det är sannolikt mycket svårt att uppskatta antalet barn som
              varit utsatta för det. Men helt klart är att fenomenet dessvärre
              växer i ökande takt i och med att tillgången till nätet blir allt
              större. Denna brottslighet utförs delvis i vad som kan beskrivas
              som en ny miljö. Samtidigt är det redan till stor del vardag för
              allt fler. En nyckel ligger i att fortsätta att värna det som
              kan kallas för klassiska dygder och det egna ansvarstagandet.
            </seg>
            <seg n="3f999a76">
              På samma sätt som föräldrar bryr sig om vilken väg barnen tar
              till skolan bör de också bry sig om vilka platser barnen besöker
              på nätet. Jag tror att det ligger väldigt mycket i detta. Det
              handlar om var datorn är placerad i hemmet och vilket ansvar som
              föräldrarna faktiskt har.
            </seg>
            <seg n="577646d9">
              Det är förstås också ohyggligt angeläget att rättssamhället agerar
              och agerar på ett effektivt sätt som skapar trovärdighet och trygghet.
              Vårt rättssamhälle och lagstiftning måste kunna bidra med att
              skydda en utsatt grupp barn, unga flickor och pojkar från sexuella
              övergrepp också när nätet används om ett verktyg för att planera
              och förbereda sådana övergrepp.
            </seg>
            <seg n="f50666dc">
              Det handlar om beteenden och handlingar som helt och hållet saknar
              legitimitet och riktar sig mot en särskilt skyddsvärd grupp. Det
              kan leda till väldigt allvarliga konsekvenser för de barn som
              blir drabbade och utsatta. Den straffbestämmelse som nu föreslås
              av alliansregeringen fungerar moralbildande. Det får en avskräckande
              effekt hos vuxna personer som i dag inte drar sig för den här
              typen av förbindelser.
            </seg>
            <seg n="0020268f">
              Fru talman! Den tydliga kriminaliseringen bidrar också till att
              öka medvetenheten hos både barn och deras föräldrar att det inte
              i något avseende är tillåtet att försöka utnyttja barn sexuellt
              vare sig det sker i verkliga livet, på nätet eller på annat sätt.
              Syftet med regeringens förslag är att ytterligare förstärka det
              straffrättsliga skyddet för barn mot att utsättas för övergrepp
              och utnyttjande.
            </seg>
            <seg n="e23413dc">
              Förslaget innebär, som vi delvis har hört i diskussionen, att
              det i praktiken blir straffbart att stämma träff med ett barn,
              det vill säga någon under 15 år, om syftet är att sexuellt förgripa
              sig på barnet och gärningsmannen därefter vidtar någon handling
              som visar att han eller möjligen hon står fast vid sin brottsliga
              avsikt, det vill säga att vid mötet med barnet begå ett sexualbrott
              mot det.
            </seg>
            <seg n="16af7882">
              När det gäller kontakter som syftar till att möjliggöra sexuella
              övergrepp vid ett fysiskt sammanträffande med barnet kan gällande
              regler om försök och förberedelse till brott endast i begränsad
              utsträckning tillämpas i förhållande till sexualbrott som till
              exempel våldtäkt mot barn, sexuellt utnyttjande av barn och sexuellt
              övergrepp mot barn.
            </seg>
            <seg n="8c1cd4d4">
              Det är också i sammanhanget viktigt att säga att när det gäller
              kontakter som medför eller leder till övergrepp som sker på nätet
              kan redan i dag flera olika straffbestämmelser bli tillämpliga.
              Att på olika sätt ofreda ett barn verbalt kan föranleda ansvar
              för såväl sexuellt ofredande som vanligt ofredande. Bestämmelser
              om utnyttjande av barn för sexuell posering kan bli tillämpliga,
              och även försök till det brottet är kriminaliserat. Därutöver
              borde det vara så att erbjudande av pengar för sexuella tjänster
              kan medföra ansvar för försök till köp av sexuell handling av
              barn. Här ska också nämnas olaga hot, förtal och förolämpning.
            </seg>
            <seg n="386748c5">
              Till denna serie kommer nu detta lagförslag från regeringen.
              Det är ett angeläget steg för att stärka rättssamhällets skydd
              och förhindra förberedelse till övergrepp mot barn. I till exempel
              England, USA och Australien finns lagstiftning mot detta. Snart
              finns det också i Sverige. Den 1 juli träder lagstiftningen i
              kraft om vi röstar för regeringens förslag i eftermiddag.
            </seg>
          </u>
          <note n="5ed4dfe1">
            Med detta yrkar jag bifall till utskottets förslag i betänkandet.
          </note>
          <note n="e0d6c8af">
            I detta anförande instämde Krister Hammarbergh (m).
          </note>
          <note type="speaker" n="f451704a">
            Anf. 68 JOHAN LINANDER (c):
          </note>
          <u who="johan_linander_3c84a6" xml:id="i-abe6ae1e9746257e-0" n="ce0f0dfe">
            <seg n="582e2a8f">
              Fru talman! Det är en viktig fråga vi debatterar här i dag. För
              oss normala vuxna är det svårt att förstå att vuxna män för det
              är oftast män tar kontakt med barn över chattforum och på andra
              sätt för att via nätet locka dem till att träffas och utföra sexuella
              handlingar.
            </seg>
            <seg n="9dbecf27">
              Man skulle gärna vilja tro att det här är något ovanligt, men
              som vi har hört tidigare är det inget ovanligt fenomen. För ett
              par veckor sedan anordnade riksdagens manliga nätverk, som jobbar
              mot mäns våld mot kvinnor och för jämställdhet, ett frukostmöte
              där vi hade bjudit in en polis från Rikskriminalpolisens IT-sektion.
              Han berättade bland annat om hur snabbt barn som söker kontakt
              via nätet blir kontaktade av vuxna med sexuella syften.
            </seg>
            <seg n="03a7287b">
              Vissa män bygger upp något slags långsiktigt förtroende för att
              lura in barnet i en relation som sedan ska utmynna i sexuella
              handlingar. Andra män chattar bara i några minuter innan de uttrycker
              de mest vedervärdiga saker som handlar om att barnet borde ha
              sex med dem. Men gemensamt för alla de vuxna som tar kontakt med
              barn på det här sättet är att de vill utnyttja barn sexuellt.
            </seg>
            <seg n="07909bd0">
              Redan i dag är det givetvis olagligt att utnyttja ett barn för
              sexuella handlingar. Det kan vara våldtäkt mot barn, sexuellt
              utnyttjande av barn eller försök eller förberedelse till ett sådant
              brott. Problemet med dagens lagstiftning är att polisen måste
              vänta ganska länge innan det hela går att bevisa och innan man
              kan få gärningsmannen fälld för ett fullbordat sexualbrott eller
              ett försök eller förberedelse till ett sådant brott.
            </seg>
            <seg n="d8c24e64">
              Det är därför denna nya brottsrubricering, vuxnas kontakt med
              barn i sexuella syften, är viktigt. Polisen kan då i ett tidigare
              skede stoppa det som håller på att hända. De poliser som vi har
              talat med som jobbar med IT-brottslighet och sexuella övergrepp
              mot barn är nöjda med att den nya lagen kommer på plats.
            </seg>
            <seg n="bc97baf4">
              Fru talman! Från början i lagstiftningsprocessen diskuterade
              vi om gromningen kunde stoppas redan i ett ännu tidigare skede,
              alltså på chattnivån. Det skulle då vara redan när den vuxna har
              tagit det första steget och kontaktat, pratat eller chattat med
              den unga människan och bestämt tid och plats. Frågan var då om
              brottet skulle kunna vara fullbordat redan då, utan att det hade
              varit någon fysisk träff.
            </seg>
            <seg n="68781de3">
              Detta förslag fick hård kritik. Det var många som menade att
              det skulle bli så stora bevissvårigheter att lagen inte skulle
              bli användbar. Personligen tycker jag att det hade varit bra att
              ha en lag där straffansvaret träder in så tidigt som möjligt,
              men samtidigt måste vi se att lagarna ska kunna användas. De måste
              kunna användas för att fälla gärningsmännen. Därför är den avvägning
              som regeringen nu har gjort bra; straffansvaret infaller först
              när överenskommelsen har gjorts och den vuxne har tagit ytterligare
              ett steg för att det hela ska bli verklighet. Det kan enligt propositionen
              till exempel handla om att boka ett hotellrum eller köpa en biljett
              till barnet. I det skedet har brottet fullbordats och polisen
              kan ingripa innan det har blivit någon fysisk kontakt mellan gärningsmannen
              och barnet.
            </seg>
            <seg n="ef3ad628">
              Straffskalan som föreslås i propositionen är från böter till
              fängelse i maximalt ett år. Jag tycker att det är en ganska blygsam
              straffskala. När lagstiftningen följs upp bör vi också fundera
              på om det inte borde kunna föranleda längre straff när det handlar
              om allvarliga fall eller när gärningsmannen har tagit kontakt
              med många barn i sexuellt syfte.
            </seg>
            <seg n="2b1adfe5">
              Fru talman! Vi är relativt överens över alla partigränser om
              att den här lagstiftningen är bra. Det har väl också tidigare
              replikskiften visat. Man hänger upp sig på om lagstiftningen ska
              utvärderas om ett eller två år. Det visar att vi är ganska överens
              om de stora dragen. Det finns ändå ett antal reservationer som
              kan vara värda att kommentera.
            </seg>
            <seg n="bd13e1ba">
              Den första reservationen handlar om att det ska ske en uppföljning.
              Det känns lite konstigt eftersom det redan står i propositionen
              att så ska ske inom två år från ikraftträdandet.
            </seg>
            <seg n="2bdbd8c3">
              En annan reservation som oppositionspartierna har handlar om
              att gärningsmännen ska få bättre stöd och hjälp. Jag skulle vilja
              säga att det allra viktigaste givetvis är att offret får hjälp.
              Men det utesluter inte att också gärningsmannen ska få hjälp och
              stöd så att han inte fortsätter att begå de här brotten om han
              senare släpps från fängelset. Redan i dag gör Kriminalvården en
              särskild satsning på åtgärder för sexualbrottsdömda. Som vi har
              hört tidigare finns också Sexualmedicinskt centrum vid Karolinska
              Universitetssjukhuset, som har en speciell verksamhet som vänder
              sig till vuxna som söker kontakt med barn i sexuella syften.
            </seg>
            <seg n="9a7a4422">
              En tredje reservation som oppositionspartierna har handlar om
              att skolan ska ta ett större ansvar i det förebyggande arbetet.
              Om detta kan man säga två saker. För det första har Statens skolverk
              redan fått ett uppdrag, som Inger Davidson var inne på. För det
              andra tycker jag att oppositionspartierna tittar åt fel håll när
              de pratar om skolans ansvar. Jag skulle i stället vilja prata
              om oss vuxna och vårt ansvar vårt ansvar som föräldrar. Det är
              föräldrarna som har ansvar för vad barnet gör vid sin dator, även
              om det självklart kan vara svårt eftersom det i många fall är
              så att barnet har bättre kunskap om Internetvärlden än föräldern.
            </seg>
            <seg n="b6f8a1c8">
              Frågan är vad vi då kan göra som vuxna. Mina barn är fortfarande
              för små för att ge sig ut på Internet, men den tiden kommer väl
              också kanske snabbare än man tror. Men jag tycker att det är lämpligt
              att sätta sig ned tillsammans, en vuxen och barnet, och utforska
              och prata om vad som kan hända. Man ska prata om att alla som
              man möter på Internet inte är de personer som de uppger sig för
              att vara. Man ska prata om att det finns människor på Internet
              som inte har några goda avsikter alls, utan tvärtom. När polisen
              vid vårt frukostmöte fick frågan svarade han att det kanske mest
              effektiva skulle vara att låta barnet ha datorn i vardagsrummet
              i stället för i sitt eget rum. Det är så klart också en möjlighet.
            </seg>
            <seg n="ffee1e9a">
              På tal om att titta på fel håll vill jag också kommentera en
              motion som Miljöpartiet har skrivit. Mehmet Kaplan är här. Han
              är en av dem som har skrivit under motionen, så han kan säkert
              svara på vad ni menar med den. I en motion från allmänna motionstiden
              i höstas föreslår Miljöpartiet att Internetbranschen ska ta ett
              större ansvar när det gäller övervakning av Internet. I texten
              kan man läsa att Internetbranschen, och med det borde operatörerna
              avses, borde få ett större ansvar för att övervaka Internet, identifiera
              personer med onda intentioner och på så sätt minska gromningen.
            </seg>
            <seg n="c495e60e">
              Detta är något som jag verkligen vill ta avstånd ifrån. Det kan
              säkert låta bra för en del att Internet ska övervakas för att
              minska gromningen. Men vill ni verkligen att Telia, Bredbandsbolaget
              och de andra operatörerna ska övervaka vad vi gör på Internet?
              Ska de övervaka vilka chattsidor som olika personer besöker och
              till och med vad vi chattar om för att få veta om vi har onda
              intentioner? Jag tycker att det är ett flagrant övergrepp på den
              personliga integriteten som Miljöpartiet står för.
            </seg>
          </u>
          <note n="4fcadf82">
            Med detta, fru talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="655d56d0">
            Anf. 69 HELENA BARGHOLTZ (fp):
          </note>
          <u who="helena_bargholtz_d2d19e" xml:id="i-9326e1c710cac6e3-0" n="024d1469">
            <seg n="4d205012">
              Fru talman! Det har de senaste åren skapats allt fler barn- och
              ungdomssajter på Internet. Många av dem är helt okända för de
              flesta vuxna. Jag vet inte hur många här som har varit inne på
              de olika sidorna och kollat dem. Jag har det inte, ska jag säga.
              Jag har inga barn i den åldern; de har kommit förbi den. Men det
              dröjer inte länge innan mina barnbarn säkert kommer att ge sig
              in på de här sajterna på olika sätt. Barn har i dag en tidig så
              kallad datormognad. De är väldigt duktiga på datorer.
            </seg>
            <seg n="95009cc4">
              De här sajterna är välbesökta mötesplatser för ungdomar från
              hela världen. Men som vi har hört här är de också lättillgängliga
              för människor som vill ha tillfälliga sexuell kontakter med barn.
              Det finns i dag ett stort antal och jag antar att mörkertalet
              också är ganska stort vuxna som sysselsätter sig med att söka
              kontakt med barn för sexuella ändamål via ungdomssajterna.
            </seg>
            <seg n="dd651d7c">
              De här pedofilerna för det är pedofiler de är visar inte sällan
              under kontaktförsöken ett uttalat intresse för någon typ av sexuellt
              umgänge med ett barn utan att ersättning utlovas. Det här är det
              som skiljer detta brott från andra sexualbrott, där pengar ofta
              är inkopplade. Men här får ungdomarna löften om att få träffa
              personen i fråga, kanske äta middag, gå ut och dansa, bo på hotell
              och så vidare. Det är inte fråga om någon pekuniär ersättning.
            </seg>
            <seg n="71ef6d61">
              Många gånger stannar det här Internetchattandet vid ett försök
              till förförelse av barnet. I dag står polisen utan möjlighet att
              komma åt dessa vuxna personer, men det ska vi alltså sätta stopp
              för.
            </seg>
            <seg n="1c81a17e">
              Den nuvarande sexualbrottslagen har straffbelagt handlingar som
              kallas för förförelse av ungdom, men det förutsätter att gärningsmannen
              har utlovat eller gett någon form av ersättning till barnet. Inte
              heller den nya föreslagna sexualbrottslagstiftningen verkar innebära
              någon förändring. I förslaget ersätts 10 § med den nya straffbestämmelsen
              köp av sexuell handling av barn. Den här bestämmelsen förutsätter
              också någon form av ersättning.
            </seg>
            <seg n="4354f7ca">
              När jag var med i 2005 års sexualbrottskommitté diskuterade vi
              kontakter över nätet. Så medvetna var vi, men vi var inte så långt
              framme i vårt tänkande att den här typen av brottslighet kändes
              aktuell för oss. Därför är det väldigt viktigt att vi nu sätter
              stopp för den.
            </seg>
            <seg n="4b83db3d">
              Det är helt oacceptabelt att vuxna människor som vill skaffa
              sig sexuellt umgänge med barn i en särskilt låg ålder, exempelvis
              under 15 år, ska kunna göra det utan polisens ingripande. Man
              kan också fråga, som någon tidigare var inne på, vad det är som
              gör att män, ofta äldre män, så gärna vill ha sexuella kontakter
              med riktigt unga flickor. Jag hoppas att Johan Linanders nätverk,
              som är väldigt viktigt, också diskuterar den grundläggande faktorn:
              Vad är det som gör att män söker sexuella kontakter med unga flickor?
            </seg>
            <seg n="a75a717b">
              Det här brottet brukar vi vanligen kalla för gromning. Ofta är
              engelskan bättre än svenskan på att hitta bra uttryck. Vi har
              alltså gett det en annan beteckning som är lite klumpigare att
              säga, men vi måste lära människor vad det innebär.
            </seg>
            <seg n="53ec0d8d">
              Fru talman! När man diskuterar sexualbrott på olika sätt, inte
              minst mot barn, finns det ofta ett så kallat förfasandestadium.
              Det är när många människor blir medvetna om problemen. Man börjar
              diskutera dem man och man emellan, och man diskuterar dem i medierna.
              Det gäller att inte fastna i ett sådant förfasandestadium. Vi
              måste komma vidare med lösningar genom lagstiftning. Det är vår
              uppgift som politiker att komma med lagstiftning som löser problemen.
            </seg>
            <seg n="0e81571d">
              Alliansregeringen presenterar nu ett mycket bra förslag som både
              Inger Davidson och Kerstin Haglö har påpekat. Oppositionens reservationer,
              som jag inte tycker är så farliga, kan jag i och för sig känna
              sympati för. De är besjälade av samma starka vilja som alliansen
              har att komma åt det här brottet, gromning, men vi skiljer oss
              i detaljer. Jag tycker att de svar som oppositionen får i betänkandet
              väldigt väl täcker in de här frågorna så att vi ska kunna jobba
              vidare tillsammans med dem.
            </seg>
            <seg n="02e85200">
              Fru talman! Låt oss fundera aningen på vad det är som gör att
              unga flickor lägger ut sig på nätet. Vad är det som gör att de
              måste visa upp sig på det här sättet och ta de här kontakterna?
              Alla gör det inte men tillräckligt många för att det ska bli problem.
              Inger Davidson nämnde något som jag också har läst, nämligen att
              de ofta är ungdomar i riskzonen och som har sociala problem som
              tar de här kontakterna. Men jag tror inte att det bara är så,
              utan jag tror att också många unga kvinnor från socialt välbärgade
              miljöer gör detta. De går ut på nätet och presenterar sig därför
              att de behöver känna sig sedda och bekräftade. Det är ett stort
              problem i dag att många saknar självtillit. Det ser man till exempel
              på de unga kvinnor som drabbas av anorexi som har oerhört höga
              krav på sig själva, och dessutom känner förväntningar från omgivningen
              många gånger. De kan också komma från socialt välbärgade miljöer.
              Därför måste vi allihop se till att ungdomar får uppskattning
              och bekräftelse av vuxna runt omkring dem, från föräldrar och
              skolan, men absolut inte av pedofiler.
            </seg>
            <seg n="b65ed25d">
              Fru talman! Jag är mycket glad över att få yrka bifall till förslaget
              i ett mycket utmärkt betänkande från utskottet.
            </seg>
          </u>
          <note type="speaker" n="1b45df60">
            Anf. 70 MEHMET KAPLAN (mp):
          </note>
          <u who="mehmet_kaplan_47809b" xml:id="i-7ddbd3bc6c896a7a-3" n="b94171bc">
            <seg n="684418e3">
              Fru talman! Anledningen till att jag begärde ordet en gång till
              är den motion som Johan Linander tidigare pratade om, nämligen
              motionen från den allmänna motionstiden hösten 2008. Där står
              det väldigt tydligt vad det är vi vill, nämligen att regeringen
              ska återkomma till riksdagen med ett lagförslag mot gromning.
              Det är det första yrkandet i motionen. Man skulle kunna säga att
              det är ungefär det vi har diskuterat i dag. Den andra delen handlar
              om på vilket sätt detta skulle kunna ske. Det är en utredning
              som efterfrågas för att se var ansvaret ska ligga. Ska det vara
              en lag eller ska Internetbranschen hantera detta?
            </seg>
            <seg n="c04e4934">
              Då blir det lite märkligt när Johan Linander tar upp frågan som
              om vi skulle vilja reglera detta mer än vad regeringen faktiskt
              redan har gjort. Jag tyckte att det var lite märkligt att frågan
              kom upp, och dessutom i slutet av anförandet. Jag hann aldrig
              reagera på det, vilket jag borde ha gjort. Det är därför jag tar
              tillfället i akt, fru talman, att lyfta upp frågan.
            </seg>
            <seg n="3fc809c7">
              När vi skrev den motionen fanns inte den typ av text som finns
              i dag i betänkandet. Jag är glad att vi har ett betänkande. I
              min replik till Inger Davidson tog jag också upp att i stora drag
              tycker vi att detta är nödvändigt och mycket viktigt. Det finns
              små detaljer som vi vill lyfta fram och debattera så att det blir
              än mer tydligt.
            </seg>
            <seg n="486b3275">
              Jag tyckte att det var lite märkligt att Johan Linander skulle
              ta upp den här motionen, i synnerhet när vi inte ens har haft
              en reservation med anledning av den. Det var därför jag tyckte
              att Johan Linander skulle få möjlighet att förklara sig.
            </seg>
          </u>
          <note type="speaker" n="04b8a485">
            Anf. 71 JOHAN LINANDER (c) replik:
          </note>
          <u who="johan_linander_3c84a6" xml:id="i-abe6ae1e9746257e-1" n="ce0f0dfe">
            <seg n="f210a284">
              Fru talman! Eftersom Mehmet Kaplan inte tog replik på mig tidigare
              får jag nu möjlighet att ta replik på honom i stället.
            </seg>
            <seg n="270f65ec">
              Jag vill bara ha ett klargörande om det är så att Mehmet Kaplan
              tar tillbaka det som han själv har motionerat om för bara några
              månader sedan. Motionen handlar om andra saker också, till exempel
              att vi ska ha en gromningslagstiftning, men det står klart och
              tydligt i motionen att Internetbranschen bör få ett större ansvar.
              Genom tydliga användarregler och förbättrad övervakning bör utbredningen
              av gromning kunna minskas. Sedan talar man om att den här övervakningen
              behövs för att det ska vara tryggt och lustfyllt och för att man
              ska kunna upptäcka och identifiera personer med onda intentioner.
            </seg>
            <seg n="95d6ec71">
              Det kan inte tolkas på något annat sätt än att Internetbranschen
              ska få ett större ansvar för att övervaka. Det finns också en
              att-sats som handlar om det. Jag vill bara ha ett koncist svar.
              Tycker ni inte detta längre?
            </seg>
          </u>
          <note type="speaker" n="28b1636b">
            Anf. 72 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-7ddbd3bc6c896a7a-4" n="b94171bc">
            <seg n="7abdb9d8">
              Fru talman! Det är precis det jag sade från talarstolen, Johan
              Linander. Motionen skrevs just för att lyfta upp det här problemet
              som regeringen inte hade gjort någonting åt på de två år man har
              varit ansvarig för frågorna. Vi lyfte upp frågan om gromning.
              Den här lagtexten och det här betänkandet hanterar delvis den
              frågan.
            </seg>
            <seg n="445abba2">
              När det gäller att reglera Internet och att ha övervakning av
              detta kommer vi nog inte att kunna slå Johan Linander och allianskollegerna
              på fingrarna. Där är ni outstanding inte bara i Sverige, utan
              också i Europa. Det finns nämligen vissa problem i de här frågorna.
              Jag kan tänka mig att Johan Linander har haft vissa problem i
              och med att han tidigare har varit en stark företrädare för personlig
              integritet och bibehållande av ett fritt Internet. I den här konstellationen
              med sina allianskamrater har han hela tiden fått stå på fel sida.
              Enligt tidigare uttalanden hade man kanske förväntat sig att de
              här kompromisserna hade varit lite mer åt det frihetliga hållet
              och inte så mycket åt det övervakande, förtryckande hållet.
            </seg>
            <seg n="e0451122">
              Vår motion lyfter tydligt upp grundfrågan om en lagstiftning
              för hur man ska hantera gromning, och att då försöka gripa efter
              det lilla halmstrået att det ska utredas huruvida Internetbranschen
              bör få ett större ansvar eller inte det halmstrået bär inte Johan
              Linanders argumentation. Det tycker jag är mycket märkligt.
            </seg>
          </u>
          <note type="speaker" n="c61bc537">
            Anf. 73 JOHAN LINANDER (c) replik:
          </note>
          <u who="johan_linander_3c84a6" xml:id="i-abe6ae1e9746257e-2" n="ce0f0dfe">
            <seg n="8da592ed">
              Fru talman! Det var så klart ett sätt att populistiskt få fram
              frågan om gromning när ni skrev den här motionen. Utredningen
              tillsattes 2006. När utredningen hade kommit skickades den på
              remissrunda, sedan kom lagrådsremissen och nu ligger propositionen
              på bordet. Jag antar att Miljöpartiet visste att lagstiftningen
              var på väg fram när ni skrev motionen, men ni skrev det i alla
              fall. Att säga att alliansregeringen inte gjorde någonting och
              att det var därför ni skrev motionen känns som en efterhandskonstruktion.
            </seg>
            <seg n="be19cb8a">
              Miljöpartiet vill ju numera i alla möjliga sammanhang framställa
              sig som vänner av personlig integritet och av att man inte ska
              ha någon som helst övervakning av Internet. Om det skulle jag
              vilja säga att man självklart inte ska få begå brott på Internet
              heller, och därför måste det finnas möjlighet för polis och de
              rättsvårdande myndigheterna att utreda brott oavsett om de är
              begångna ute in real life eller om de är begångna via Internet.
            </seg>
            <seg n="af898fba">
              Brå kom med de här förslagen om övervakning och att Internetbranschen
              själv skulle få ta ett större ansvar för att övervaka Internet.
              Det blev så klart en möjlighet för Miljöpartiet att på ett populistiskt
              sätt även vinna sympatier åt det hållet samtidigt som man åt andra
              hållet vill visa sig som försvarare av det öppna Internet och
              att man inte ska ha någon övervakning. Men det går inte att spela
              på båda sidorna samtidigt. Man får bestämma sig. Men om ni nu
              har bestämt er för att inte stå för det som ni skrev i motionen
              i oktober förra året är det alldeles utmärkt! Det var egentligen
              bara det jag ville ha utrett, och därför tog jag också upp det
              i mitt anförande.
            </seg>
          </u>
          <note type="speaker" n="187a6d23">
            Anf. 74 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-7ddbd3bc6c896a7a-5" n="b94171bc">
            <seg n="e7a6911a">
              Fru talman! Det här med att spela på båda planhalvorna känns
              bekant när Johan Linander pratar om det. Är det inte så att Johan
              Linander under föregående mandatperiod var den främste försvararen
              i alla fall enligt honom själv och enligt Centerpartiets liberala
              falang och att han i dag försvarar regeringens och allianskamraternas
              påfund om det vi hörde tidigare i ett replikskifte om att Internetleverantörerna
              är så fruktansvärda som raderar IP-adresser och liknande och att
              detta faktiskt måste täppas till? Det är alltifrån detta som sägs
              från allianssidan till det faktiskt rent populistiska utspel som
              Johan Linander nu menar att vi gör oss skyldiga till men som Johan
              Linander själv faktiskt har gjort. Det är bara att gå tillbaka
              till de uttalanden som Johan Linander har gjort både på sin blogg
              och i medierna under föregående mandatperiod för att se detta.
            </seg>
            <seg n="342b4519">
              Det här handlar om att lyfta fram tydliga alternativ. Det här
              handlar också om att vi från Miljöpartiets sida faktiskt har varit
              väldigt konsekventa i den här frågan. Det är en konsekvens som
              jag efterlyser från Johan Linander, nämligen att han tittar på
              partiprogrammet och på sitt eget valmanifest och ser vad han har
              gjort i den här frågan.
            </seg>
            <seg n="07d1f48f">
              Jag förstår att man måste kompromissa. När vi i oppositionen
              samarbetar kring de här frågorna vet jag att det ibland gör ont
              med kompromisser, men att så till den grad överge sin tidigare
              ståndpunkt och Centerpartiets ståndpunkt i de här frågorna måste
              göra väldigt ont, Johan Linander!
            </seg>
          </u>
          <note n="59c3c0d9">
            Överläggningen var härmed avslutad.
          </note>
          <note n="9f7b4aa3">
            13 § Utvidgat avlägsnande vid ordningsstörningar
          </note>
          <note n="16736eba">
            Föredrogs
          </note>
          <note type="speaker" n="bf8f7053">
            Anf. 75 KARL GUSTAV ABRAMSSON (s):
          </note>
          <u who="karl_gustav_abramsson_364bc7" xml:id="i-e186bd2559b2a757-0" n="ddfbe660">
            <seg n="d5a1a754">
              Fru talman! I måndags och tisdags besökte delar av justitieutskottet
              Norrbotten som är en viktig del av Sverige om man kunde få tro
              både Krister Hammarbergh och vissa andra som var med på resan.
              Vi fick höra att polisen behöver verktyg för att göra ett bra
              jobb, och då handlar det framför allt om det nordiska polissamarbetet.
              Jag tror att det var en nyttig resa med nyttig information och
              nyttig åskådning av exemplet som man visade oss.
            </seg>
            <seg n="035edb03">
              I dag ska vi prata om ett annat verktyg som regeringen har föreslagit.
              Det handlar om en lagstiftning om att möjliggöra utvidgat avlägsnande
              vid ordningsstörningar, alltså ytterligare ett verktyg som polisen
              ska förfoga över.
            </seg>
            <seg n="6efa2725">
              Själva bakgrunden är egentligen rätt trist, nämligen att vi har
              grupper i samhället som ägnar väldigt mycket tid åt att förstöra
              och störa bland annat idrottsevenemang. Det är möjligen där vi
              ser det mest. Det handlar om att förstöra gemenskapen vid fotbollsmatcher
              och hockeymatcher och ställa till bråk som både innebär att man
              förstör egendom och att man ibland skadar personer. Det här skapar
              otrivsel och en stämning som jag tror väldigt få tycker är bra
              annat än de som deltar.
            </seg>
            <seg n="63fae288">
              Att förstå drivkrafterna bakom det här har i varje fall jag väldiga
              bekymmer med att göra. Jag begriper inte varför man gör så här.
            </seg>
            <seg n="69402a75">
              För att hantera det här måste man, som vi alla är överens om,
              ha rätt verktyg. Men då kommer man ibland i konflikt med annan
              lagstiftning fri rörlighet och mötesfrihet som regleras i vår
              allra förnämsta lagstiftning, nämligen grundlagen. Det kräver
              givetvis stor noggrannhet när man ska ge sig på den här typen
              av lagstiftning. Då måste man vara väldigt noga så att man inte
              träder de medborgerliga fri- och rättigheterna förnär.
            </seg>
            <seg n="cc8f4932">
              Som det nu ser ut måste man naturligtvis gå vidare, och jag vill
              säga redan från början att vi är överens med regeringen om att
              det här är bra och att det är ett viktigt steg i rätt riktning.
            </seg>
            <seg n="f6b7cd6c">
              Om man sedan går tillbaka till dem som ska hantera de här frågorna
              och de här bråkstakarna har polisen en väldigt viktig men ack
              så svår uppgift att fylla. Balansgången mellan att försvara de
              demokratiska fri- och rättigheterna och se till att man inte stör
              den allmänna ordningen och inte ger sig på personer och egendom
              är svår. Den svåra balansgången måste vi ha stor förståelse för.
            </seg>
            <seg n="ab39855f">
              Som sagt måste det finnas lagliga verktyg. Dessutom måste det
              vara en lagstiftning som är utformad på ett sådant sätt att man
              tryggt och säkert kan tillämpa den. Det ska inte vara upp till
              varje enskild polisman eller varje befäl att säga när man ska
              göra si eller så, utan det ska finnas ett ramverk som är relativt
              tydligt.
            </seg>
            <seg n="710bdb27">
              Som vi har noterat har polisen under senare år börjat tillämpa
              en annan metod för att inte underblåsa den här typen av händelser,
              och man har börjat använda en annan, mindre provocerande taktik.
              Det pågår runt om i Polissverige en utbildning i det som kallas
              polisens bastaktik där man ska använda hjärnan mycket mer än musklerna
              och eventuella vapen.
            </seg>
            <seg n="6049c872">
              Det här tror jag är bra, och det tror jag att alla ställer upp
              på. Vi vet till exempel att vårt grannland Norge har avväpnat
              sin polis, även om vi i Norrbotten i början på veckan fick höra
              att de gömmer sina vapen i skuffen på polisbilen. Men de uppträder
              obeväpnade, förutom i svåra situationer när man måste ta till
              vapen.
            </seg>
            <seg n="8c17b365">
              Vi från vårt håll tycker ändå att regeringen har tassat på här
              och har svårt för att ta tag i problematiken kring huliganismen.
              I våras fick vi en lagstiftning om ett utvidgat tillträdesförbud.
              Det är bra, men det kom naturligtvis för sent, som vi ser det,
              och det räcker inte.
            </seg>
            <seg n="87493619">
              Vi har själva motionerat om att vi ska gå vidare här. Vi tycker
              bland annat att man till exempel skulle kunna pröva anmälningsplikt
              för de riktiga bråkstakarna. Då skulle man så att säga kunna parera
              det här på ett långt tidigare stadium. Men tyvärr får vi ingen
              bra reaktion från regeringens sida.
            </seg>
            <seg n="49fe49cc">
              Det är väldigt lätt att peka på händelser som så att säga befordrar
              en tanke om att gå vidare. Vi har det stora bråket i Göteborg
              mellan IFK och Djurgården. Vi har det som nästan ledde till upplopp
              här senast i Helsingfors mellan AIK och Helsingborgs IF. Ser man
              sådant blir man väldigt bekymrad. Det är faktiskt ganska obehagligt.
            </seg>
            <seg n="37c2dfb6">
              Som jag sade tidigare har vi i den reservation som jag yrkar
              bifall till nu, fru talman, så att jag inte glömmer bort det,
              sagt att vi stöder regeringens ambition att komma till rätta med
              de här problemen, men vi tycker att de här förslagen är otydliga.
              Det är för dålig precision i det här. Det gäller till exempel
              uttrycket i anslutning till. Det gäller alltså ett geografiskt
              område som betecknas. Vad är det för något? Handlar det om meter
              eller kilometer? Hur ska man se det här? Hur ska polisen kunna
              bedöma det? Det är ju upp till dem att avgöra, och det är inte
              bra att man inte har kunnat precisera den geografiska omfattningen
              tillräckligt.
            </seg>
            <seg n="f6b0928b">
              Sedan har vi tidsbegreppet, tidsfristen, alltså de två timmar
              som man kan skicka iväg folk. Jag tror att det beror väldigt mycket
              på hur stor folksamlingen är. Om det är en liten grupp är det
              väldigt lätt att hålla koll på tidsaspekten, men är det en stor
              grupp och väldigt diffust blir det mycket svårare. Jag tror att
              även ni i alliansen begriper att det är ganska jobbigt att hålla
              reda på hur det här ska fungera. Det har också kritiserats i samband
              med remissyttranden, bland annat från dem som ska tillämpa det
              här, nämligen från Rikspolisstyrelsens sida.
            </seg>
            <seg n="a1180614">
              Vi tycker naturligtvis att vi ska gå vidare här och att regeringen
              borde se över det här ytterligare med ytterligare verktyg och
              utökade möjligheter att tillfälligt omhänderta personer. Vi tycker
              att man skulle kunna sätta in åtgärder i ett tidigare skede. Vi
              tycker också att det skulle vara behövligt att undersöka ett vidgat
              tillträdesförbud.
            </seg>
            <seg n="15369242">
              De regler som riksdagen nu ska besluta om, bland annat utvidgningen
              i polislagen, tror jag kommer att skapa större förvirring hos
              polisen än klarhet. Det kommer att bli svårt att tillämpa det,
              och därför måste det bli förtydliganden.
            </seg>
            <seg n="81e1ad68">
              Sammanfattningsvis innebär vårt förslag att vi ska ha tydligare,
              skarpare verktyg för att ta tag i huliganismen och andra grupper
              som stör i samhället. Anmälningsplikt har jag talat om. Det handlar
              också om utökat tillträdesförbud och möjligen ytterligare åtgärder
              som skulle kunna rendera trevligare, lugnare och mindre ordningsstörda
              arrangemang. Därför vill jag att regeringen tar tag i den här
              frågan ganska omedelbart och utreder den vidare.
            </seg>
          </u>
          <note n="310772ac">
            Fru talman! Jag yrkar alltså bifall till reservation 4.
          </note>
          <note type="speaker" n="842da7e8">
            Anf. 76 LENA OLSSON (v):
          </note>
          <u who="lena_olsson_010079" xml:id="i-8a9b2d4a46a6841d-0" n="51cfd02a" next="i-bc7d0dd8464f1a96-0">
            <seg n="3e3730ac">
              Fru talman! Det betänkande som vi debatterar gäller utvidgat
              mandat när det gäller ordningsstörningar. Jag vill börja med att
              säga att vi ska bekämpa dessa bråkstakar naturligtvis. Men det
              måste också finnas en annan övervägning när det gäller att Sverige
              ska vara tillförsäkrat yttrandefrihet, informationsfrihet, mötesfrihet,
              demonstrationsfrihet, föreningsfrihet och religionsfrihet.
            </seg>
            <seg n="37d5b527">
              Redan i dag kan man begränsa det här genom lag under vissa förutsättningar,
              nämligen med hänsyn till ordning och säkerhet vid sammankomst
              eller demonstration eller i trafiken. I övrigt får begränsning
              ske endast med hänsyn till rikets säkerhet eller för att motverka
              farsot. Alla dessa principer måste också följa de tre som fastslås
              i 2 kap. 12 § 2 stycket regeringsförordningen, nämligen proportionalitetsprincipen,
              ändamålsprincipen och behovsprincipen. Detta är oerhört viktiga
              bestämmelser som tyvärr i dag hotas från flera håll.
            </seg>
            <seg n="747b0e48">
              Vid en första anblick så är det ju kan det tyckas att bråkstakar
              och personer som är ute efter att förstöra demonstrationer och
              offentliga sammankomster är det största problemet. Det framställs
              ofta så, och det är också ett väldigt stort problem för de människor
              som exempelvis vill demonstrera.
            </seg>
            <seg n="4a1151f6">
              Vi från Vänsterpartiet fördömer så klart aktiviteter som är ägnade
              åt att med våld eller annars förhindra personer och grupper att
              uttrycka och offentliggöra sina åsikter med denna typ av händelse.
              Och det får inte leda till att vi frestas att ändå göra avkall
              på grundläggande fri- och rättigheter. För oss är det självklart
              att man öppet och fredligt ska kunna demonstrera och manifestera.
            </seg>
            <seg n="010f7160">
              Fru talman! Förslaget som denna proposition handlar om gäller
              ett utvidgat avlägsnande. Det är nämligen så det har vi också
              hört från föregående talare att en rad frågor naturligtvis uppkommer
              vid tillämpningen. Vad som är att beteckna som ordningsstörande
              får inte avgöras enbart på grund av vad den enskilda polismannen
              eller -kvinnan uppfattar som obehagligt eller störande. En mer
              objektiv grund måste finnas. Omständigheten att en person vägrar
              åtlyda en polismans tillsägelse innebär till exempel inte alltid
              att den allmänna ordningen störs.
            </seg>
          </u>
          <note n="4463fe8c">
            Polisens ingripande måste också stämma överens med regeln i 8
            § polislagen, som stadgar en allmän proportionalitet mellan åtgärder
            och syfte. Detta står i samband med det som uttryckts i regeringsformen.
          </note>
          <u who="lena_olsson_010079" xml:id="i-bc7d0dd8464f1a96-0" n="51cfd02a" prev="i-8a9b2d4a46a6841d-0">
            <seg n="140a5b73">
              Detta diskuteras också i den föreliggande propositionen, men
              slutsatsen blir att ge den enskilda polismannen eller -kvinnan
              större befogenheter än i dag att vidta interimistiska åtgärder.
              Detta kommer på sätt och vis att riskera även arbetsmiljön för
              den enskilda polismannen eller -kvinnan, och skapar i värsta fall
              en risk som innebär att en polis utsätter sig för större risker
              att begå tjänstefel. Att befinna sig i miljöer där störningar
              riskerar att uppstå är tillräckligt stressande för polisen på
              plats. Självklart är det en stor rättssäkerhetsbrist att kravet
              på dokumentation av vilka som utsätts för tvångsmedel är i stort
              sett obefintlig.
            </seg>
            <seg n="fefd4992">
              Den föreslagna ändringen synes vara en enkel lösning på ett svårt
              problem. Dessutom är frågan om avlägsnande är att likställa med
              omhändertagande inte heller ordentligt belyst.
            </seg>
            <seg n="e4daa0cb">
              Vänsterpartiet har under ett flertal år krävt en översyn av 13
              § polislagen. Denna lag är avgörande för hur vi ska kunna utnyttja
              flera av våra demokratiska rättigheter. Det gäller i fall då ordningsstörningar
              uppstår och polisen verkligen behöver göra ett ingripande. Den
              proposition som nu ligger på riksdagens bord har inte föregåtts
              av en ordentlig genomgång. Vi anser från Vänsterpartiet att förslaget
              till lagstiftning inte är genomarbetat på ett sådant sätt att
              det kan ligga till grund för regler som kan få genomgripande inverkan
              på grundlagsfästa rättigheter.
            </seg>
            <seg n="0cb90921">
              Vi har från Vänsterpartiets sida yrkat avslag på propositionen.
              Vi anser alltså att § 13 behöver utredas mer, och man får komma
              tillbaka med ett bättre och mer rättssäkert förslag.
            </seg>
            <seg n="960f24e6">
              Jag kan också ta upp det som nämndes här förut, att polisen jobbar
              mycket med bastaktik för hur man bemöter och agerar i de stora
              folksamlingarna, och det är väldigt bra. Det hörde vi också på
              seminariet om huliganlagen. Vi från oppositionen tyckte att man
              borde ha en anmälningsplikt, och det tycker vi även i det här
              fallet.
            </seg>
            <seg n="61e96be4">
              Avslutningsvis tycker jag, precis som jag nämnde här förut, att
              det här inte är riktigt genomarbetat. Man skulle ha kunnat göra
              jobbet bättre. På grund av det yrkar jag bifall till reservation
              1.
            </seg>
          </u>
          <note type="speaker" n="c4b24e66">
            Anf. 77 MEHMET KAPLAN (mp):
          </note>
          <u who="mehmet_kaplan_47809b" xml:id="i-7ddbd3bc6c896a7a-6" n="b94171bc">
            <seg n="7381507a">
              Fru talman! Jag vill börja med att yrka bifall till reservation
              nr 1, men jag står naturligtvis bakom de andra reservationerna
              också.
            </seg>
            <seg n="81bce862">
              En fråga som Lena Olsson här lyfte och som jag avser att förklara
              lite närmare är hur lagstiftningen kommer att kunna hanteras av
              folk ute på fältet när arbetet ska genomföras. Som en glad fotbollssupporter
              är jag naturligtvis i första hand intresserad av vad som pågår
              på planen. Störande inslag i det som måste betraktas som en njutning
              för varje fotbollsälskare är av sådan karaktär att det bör hanteras
              på ett sätt som gör att själva grunden och nyckeln till njutningen
              ska kunna garanteras på bästa möjliga sätt.
            </seg>
            <seg n="9ff6cd0d">
              Det här är en delikat uppgift. Å ena sidan har vi rätten för
              var och en att tillägna sig denna typ av aktiviteter och heja
              på sitt lag och vara delaktig i någonting som funnits så länge
              människan har funnits, nämligen olika typer av tävlingar. Å andra
              sidan finns det ett nästan tvångsmässigt beteende hos en del individer,
              väldigt få men tillräckligt många, som gör att vi måste ta till
              olika former av tvångsåtgärder.
            </seg>
            <seg n="c9ab9b9f">
              När vi ska göra denna bedömning är det oerhört viktigt att vi
              ser på de bindande konventioner som finns för en stat att hantera.
              I det här fallet har vi från Miljöpartiet och Vänsterpartiet ett
              särskilt yttrande. Vi vill förklara hur vi ser på denna fråga.
              Det gäller artikel 5 i Europakonventionen.
            </seg>
            <seg n="431ddd9a">
              Vår bedömning är att regeringens slutsats att förslaget om ett
              utvidgat avlägsnande i polislagens § 13 c inte är frihetsberövande
              enligt artikel 5 i Europakonventionen är felaktig. Förslaget innebär
              att massgripanden tillåts. Det kan låta som att vi tar till väldigt
              kraftfulla ord, men problemet är att liknande händelser faktiskt
              har föranlett ett ifrågasättande av den oerhört viktiga uppgift
              som polisen har, nämligen att upprätthålla lag och ordning. De
              som ska skydda laglydiga medborgare, som måste kunna känna en
              trygghet vid varje ögonblick och inte minst när de tillsammans
              med sina barn och familjer går på en fotbollsmatch, måste ha tydliga
              ramar för hur de ska ingripa.
            </seg>
            <seg n="9e535c49">
              I det här fallet gör regeringen och majoriteten i utskottet enligt
              vår mening en missbedömning. Att inte se tillräckligt noga på
              vilka regler, lagar och förordningar och i det här fallet konventioner
              som reglerar det här kan enligt vår mening leda till missgrepp.
              Vi har varit med om det tidigare. Vi vill inte se detta upprepas,
              och därför är vi bekymrade.
            </seg>
            <seg n="0dbfcf8c">
              När det gäller den tid som ingripanden får pågå, i det här fallet
              att man forslar bort människor, har tidigare bedömningar gjort
              gällande att det inte alls behöver vara någon längre tidsperiod
              för att det ska rendera anmärkningar på hur det här hanteras.
              Europadomstolen har, när den hanterat frågor gällande artikel
              5, hänvisat till nationell lag och ålägger staterna att anpassa
              sin lagstiftning till artikelns materiella och processuella regler
              och även till syftet med artikeln, nämligen att skydda individer
              mot godtyckliga frihetsberövanden. Då kan man från majoritetens
              sida se det här som att vi inte skulle vilja att till exempel
              fotbollsmatcher hålls under sådana former att all publik, som
              är där för att njuta av tillställningen, ska kunna känna sig säker.
              Det är tvärtom ska vi kunna ha en legitimitet för de frihetsberövanden,
              de tvångsmedel, som tas till måste det ske i enlighet med de konventioner
              som vi är tvungna att följa. För att kunna använda den typen av
              tvångsmedel måste man kunna tillförsäkra den enskilda individen
              en individuell prövning och inte se individen som en del av en
              flock. I det här fallet tycker vi att balansen däremellan inte
              har beaktats i så hög grad att vi skulle ha sluppit skriva detta
              särskilda yttrande.
            </seg>
            <seg n="b4e0e0e1">
              Fru talman! Med detta yrkar jag än en gång bifall till reservation
              1.
            </seg>
          </u>
          <note type="speaker" n="50f805d5">
            Anf. 78 JOHAN LINANDER (c):
          </note>
          <u who="johan_linander_3c84a6" xml:id="i-abe6ae1e9746257e-3" n="ce0f0dfe">
            <seg n="e2087fd2">
              Fru talman! Enligt polislagen är en av polisens uppgifter att
              hindra störningar av den allmänna ordningen. Det kan handla till
              exempel om olagliga demonstrationer där stenar kastas och fönsterrutor
              krossas. Det kan också vara huliganer på väg till ett möte där
              slagsmål är på gång. För att kunna utföra sin uppgift har polisen
              möjlighet att i vissa fall avvisa, avlägsna och omhänderta personer.
            </seg>
            <seg n="99a4be39">
              I normalfallet handlar det om att avvisa, avlägsna eller omhänderta
              den person som genom sitt uppträdande stör den allmänna ordningen.
              Det kan också handla om fall där personer försöker tränga sig
              in på ett område, där någon vägrar lämna ett område eller till
              exempel när en allmän sammankomst eller offentlig tillställning
              ska upplösas.
            </seg>
            <seg n="c2c0e4f7">
              Men det finns ytterligare en situation där personer får avvisas
              eller avlägsnas, dock inte omhändertas, och det är när en folksamling
              som inte är en allmän sammankomst eller offentlig tillställning
              enligt ordningslagen stör den allmänna ordningen eller utgör en
              omedelbar fara för denna. För att ordningen ska kunna upprätthållas
              får polisen då avvisa eller avlägsna personerna i folksamlingen.
            </seg>
            <seg n="967a6c51">
              I de fallen krävs det inte att den som avlägsnas själv ska ha
              bidragit till ordningsstörningen, utan det räcker med att personen
              betraktas som deltagare i folksamlingen som stör ordningen. Polisen
              behöver alltså inte göra någon bedömning av om en person i folksamlingen
              är skyldig eller oskyldig till ordningsstörningen. Det skulle
              bli alldeles ohanterligt om vi skulle ställa sådana krav.
            </seg>
            <seg n="38d31c3f">
              Självklart gäller en proportionalitetsbedömning. Den praxis som
              finns i dag är att avlägsnande inte får ske under längre tid än
              ca 50 minuter. Det får inte heller vara längre bort än någon mil
              eller kanske två mil. Detta har fått som effekt att personer som
              avlägsnats från en plats i samband med någon olaglig demonstration,
              slagsmål eller något annat hinner ta sig tillbaka och fortsätta
              ordningsstörningen innan polisen lyckats få bort hela folkmassan
              och kunnat återställa den allmänna ordningen.
            </seg>
            <seg n="5d875fe6">
              Det är inte rimligt att de får en chans att komma tillbaka och
              fortsätta att slåss. Därför har alliansregeringen tagit initiativ
              till ett så kallat utvidgat avlägsnande vid ordningsstörningar.
              Genom det utvidgade avlägsnandet får polisen, när vanligt avlägsnande
              inte räcker till, transportera bort personer från den ordningsstörande
              folksamlingen i maximalt två timmar. Det betyder inte att polisen
              alltid får använda två timmar för avlägsnandet, utan det är en
              maxgräns. Hur lång tid som avlägsnandet får ske, inom tvåtimmarsfristen,
              måste avgöras i varje enskilt fall, men det får inte pågå längre
              tid än vad som behövs för att upprätthålla den allmänna ordningen
              på platsen.
            </seg>
            <seg n="91f623fd">
              Det ska också poängteras att tvåtimmarsfristen börjar löpa från
              den tidpunkt då rörelsefriheten inskränks. För personer som får
              sitta i en buss i väntan på att köras i väg börjar tvåtimmarsfristen
              löpa redan när de sätts i bussen.
            </seg>
            <seg n="507572e7">
              Jag skulle vilja säga att det är en tråkig lagändring som vi
              föreslår här i dag. Jag skulle önska att vi över huvud taget inte
              skulle behöva införa något som heter utvidgat avlägsnande. Men
              tyvärr måste vi göra det i alla fall. Att upprätthålla ordningen
              så att inte affärernas skyltfönster slås sönder, så att inte bilar
              förstörs och så att vanligt folk vågar gå från jobbet eller skolan
              till hemmet är viktigt. Det är viktigare än att personer i en
              ordningsstörande folksamling inte ska behöva avlägsnas i upp till
              två timmar.
            </seg>
            <seg n="e561c4ce">
              Fru talman! Jag vill också kommentera de fyra reservationer som
              oppositionen har i det här betänkandet. Det handlar inte om gemensamma
              reservationer som Socialdemokraterna skrivit tillsammans med Vänsterpartiet
              och Miljöpartiet. Inte alls.
            </seg>
            <seg n="7e497f83">
              Medan Socialdemokraterna vill gå längre än alliansregeringen
              har gjort och ge större befogenheter till polisen så tycker Vänsterpartiet
              och Miljöpartiet att redan alliansens förslag är för långtgående.
            </seg>
            <seg n="92202ce7">
              Oppositionspartierna har alltså fullkomligt avvikande åsikter
              i den här frågan. Vilken politik som en eventuell rödgrön regering
              skulle föra på det här området får vi inget besked om. Som jag
              ser det finns det två alternativ. Antingen skulle ni kompromissa,
              och då skulle ni förmodligen hamna ungefär där vi redan har hamnat,
              eller så skulle ni, vilket kanske är det troligaste, bli en handlingsförlamad
              regering och inte lägga fram några förslag alls.
            </seg>
            <seg n="71bcd0e3">
              Men ni får gärna överbevisa mig här i dag. Förklara gärna här
              i kammaren hur er rödgröna politik skulle se ut på det här området!
            </seg>
            <seg n="dd4e5307">
              När jag tittar på reservationerna blir jag nästan bekymrad över
              hur ogenomtänkta de tycks vara. Den första reservation som v och
              mp står för och den bygger på en motion från Vänsterpartiet säger
              bland annat att demonstrationsfriheten skulle begränsas av förslaget
              om utvidgat avlägsnande.
            </seg>
            <seg n="d6abddbb">
              Kan Lena Olsson, som befinner sig här i kammaren, förklara hur
              demonstrationsfriheten skulle begränsas? Jag förstår det inte.
              Jag antar att Vänsterpartiet menar lagliga demonstrationer, annars
              kan man knappast tala om demonstrationsfriheten ur grundlagens
              perspektiv, som Lena Olsson gjorde i sitt inlägg.
            </seg>
            <seg n="72015fcf">
              Den nu föreslagna lagen, som är ett nytt andra stycke i polislagens
              § 13 c, handlar om folksamlingar som inte är allmänna sammankomster
              eller offentliga tillställningar enligt ordningslagen. Lagliga
              demonstrationer är allmänna sammankomster enligt ordningslagen.
              Ni får gärna förklara vad ni menar!
            </seg>
            <seg n="d9bed756">
              Miljöpartiet begär i en annan reservation en rätt till skadestånd
              för oskyldiga vid avlägsnande. Mehmet Kaplan, som är Miljöpartiets
              representant i debatten, kanske kan förklara vad som menas med
              oskyldig i det här sammanhanget. I de situationer där polisen
              får använda polislagens § 13 c för att avlägsna en folksamling
              så behöver och kan polisen inte bedöma varje enskild persons delaktighet
              i ordningsstörningen. Skulle vi kräva det skulle lagen bli helt
              oanvändbar, skulle jag vilja påstå.
            </seg>
            <seg n="6d37e51f">
              Det är alltså inte fråga om vem som är skyldig eller oskyldig
              till en viss ordningsstörning, utan det räcker att man är en del
              av den folksamling som behöver avlägsnas för att ordningen ska
              kunna återupprättas. Visst kan det bli så att nyfikna personer
              som vill se vad som händer och som inte alls anser sig vara en
              del av den grupp som egentligen skapar själva ordningsstörningen
              ändå blir en del av den folksamling som avlägsnas. Men hur ska
              polisen kunna göra den bedömningen? Hur ska de kunna veta vilka
              personer som är vilka vid den här typen av avlägsnanden?
            </seg>
            <seg n="df8df282">
              Hade ert förslag gällt hela möjligheten att göra avlägsnanden
              enligt 13 c hade jag tyckt att det varit logiskt. Då hade det
              funnits logik i resonemanget. Men även med den lagstiftning som
              finns i dag, alltså utan det nya utvidgade avlägsnandet, är det
              inte fråga om vem som är skyldig eller oskyldig till ordningsstörningen.
              Då kan man inte heller tala om kompensation till den oskyldige.
            </seg>
            <seg n="57b760bf">
              Även Socialdemokraterna har en reservation som är värd att kommenteras.
              Till skillnad från samarbetspartierna Vänsterpartiet och Miljöpartiet
              tycker Socialdemokraterna att vi från alliansens sida inte går
              långt nog. Socialdemokraterna föreslår att folksamlingar inte
              enbart ska få avlägsnas, utan att man även ska få omhänderta folksamlingar.
              Jag tycker att detta skulle vara mycket problematiskt ur ett Europakonventionsperspektiv.
              Det skulle kanske framför allt vara intressant att höra vad Vänsterpartiet
              och Miljöpartiet tycker om Socialdemokraternas förslag.
            </seg>
          </u>
          <note n="e8612ff5">
            Med detta, fru talman, vill jag yrka bifall till förslaget i
            utskottets betänkande och avslag på samtliga reservationer.
          </note>
          <note n="946386e2">
            I detta anförande instämde Ulrika Karlsson i Uppsala (m).
          </note>
          <note type="speaker" n="57ce9cb3">
            Anf. 79 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-e186bd2559b2a757-1" n="ddfbe660">
            <seg n="f7fc7504">
              Fru talman! Jag vet att Johan Linander gärna vill att vi ska
              ta repliker. Jag ska bidra till att göra honom glad eller gladare,
              det får han bestämma själv.
            </seg>
            <seg n="b012bd11">
              Visst finns det anledning att fundera över vad Johan Linander
              säger. Johan Linander är jurist, som jag har förstått. Det är
              klart att han kan läsa ut vad som står i lagen tydligare än jag
              kan.
            </seg>
            <seg n="4aff8948">
              Jag vill börja med att fråga om det jag tog upp i mitt anförande,
              nämligen tvåtimmarsfristen. Hur kan man göra en rekorderlig, rättvis
              och riktig bedömning av när tidsfristen börjar löpa? Det beror
              på hur stor folksamlingen är. Om man har 2 eller 3 personer kanske
              man inte kan kalla det för folksamling, jag vet inte. Men säg
              att man har 510 i stället för 506070 personer. Hur ska man kunna
              avgöra detta? Ska polisen behöva ha den osäkerheten om hur man
              ska räkna tiden?
            </seg>
            <seg n="c1eaaf5b">
              Formuleringen i det andra stycket i polislagen har blivit konstig.
              Vad innebär det att avlägsna lite längre bort? Är det ännu fler
              mil, eller hur ska man göra? Propositionen och det som är skrivet
              ger egentligen inte någon vägledning. Det vore bra att få veta
              vad Johan Linander lägger in i begreppet. När inte det första
              stycket räcker till tar man till det andra. Då har man alltså
              nått höjden av klarhet, enligt Johan Linander. Är det så man ska
              tolka det?
            </seg>
          </u>
          <note type="speaker" n="701dc32d">
            Anf. 80 JOHAN LINANDER (c) replik:
          </note>
          <u who="johan_linander_3c84a6" xml:id="i-abe6ae1e9746257e-4" n="ce0f0dfe">
            <seg n="14d50d26">
              Fru talman! När inte Vänsterpartiet och Miljöpartiet vill ta
              repliker, trots att jag ställt tydliga och konkreta frågor, får
              jag väl ändå vara glad över att Socialdemokraterna vill ta replik,
              även om det så klart inte ger svar på de frågor jag hade. Men
              det är väl möjligt att Mehmet Kaplan tar ett tvåminutersanförande
              i slutet för att förklara.
            </seg>
            <seg n="215b788e">
              Som svar på Karl Gustav Abramssons frågor: När den förste sätts
              in i bussen, när man börjar inskränka rörelsefriheten för den
              förste person som ska avlägsnas, måste polisen titta på klockan.
              Nu har vi två timmar på oss, måste polisen tänka. Senast efter
              två timmar måste den personen och följaktligen de andra som följde
              med i bussen släppas av. Men det är inte säkert att de i det fallet
              ens får använda två timmar totalt för att transportera bort dem.
              Det beror på hur svårt det är att ta sig tillbaka till platsen.
              Om det hade varit två timmar hemma i Skåne, om det hade hänt i
              Malmö hade man kommit upp i Småland någonstans. Man skulle sätta
              ut dem i skogen, och så skulle det ta två dagar att ta sig tillbaka.
              Det är inte lagligt, inte på något sätt.
            </seg>
            <seg n="19e1d293">
              Man får inte transportera bort dem längre än vad som behövs för
              att upprätthålla den allmänna ordningen. Hur långt det är i varje
              fall måste just bedömas i varje fall.
            </seg>
            <seg n="82c9f138">
              Läser man i författningskommentaren i propositionen, som är väldigt
              viktig när man ska tolka en lagstiftning, ser man att det står
              att det förmodligen krävs ett längre avlägsnande om man är i stadsmiljö,
              till exempel här i Helsingfors. Det finns pendelstationer lite
              varstans, och det går ganska snabbt att ta sig tillbaka relativt
              långa sträckor.
            </seg>
            <seg n="6490c850">
              Är man ute på landsbygden kanske det räcker med några kilometer,
              för man måste ändå gå en bra bit. Då tar det så lång tid att den
              allmänna ordningen ändå kan upprätthållas.
            </seg>
          </u>
          <note type="speaker" n="a5e75f8a">
            Anf. 81 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-e186bd2559b2a757-2" n="ddfbe660">
            <seg n="7b49dc89">
              Fru talman! Det ser man. Det är faktiskt upp till den enskilde
              polismannen eller befälet att avgöra vad som är tillräckligt långt
              och också hur man ska mäta tiden. En buss rymmer mellan 20 och
              80 personer, men om det är ett par hundra personer har man flera
              bussar. Då ska man alltså börja med att sätta in en person i den
              första bussen. Då sätter man i gång klockan. När man har fyllt
              den sista har två timmar gått. Då är man fortfarande kvar på samma
              ställe.
            </seg>
            <seg n="31250c8b">
              Erkänn, Johan Linander, att det här är väldigt otydligt! Jag
              tycker att Johan Linander är lite oförsiktig med att beslå oss
              med vad vi egentligen inte har sagt. Vi har sagt att vi vill att
              det ska bli tydligare, och man kan vidta åtgärder på ett tidigare
              stadium för att förhindra att det uppstår sådana här provokationer,
              demonstrationer, upplopp och förstörelse.
            </seg>
            <seg n="b76f1546">
              Jag förespråkar inte om nu Johan Linander skulle tro det att
              man ska möta dem på mils avstånd och säga: Ni är på väg hit. Ni
              ska faktiskt inte få komma. Verktygen ska göras mycket vassare
              och mycket tydligare. Det ska bli tydligare för dem som ska tillämpa
              de här lagreglerna vad som är tillåtet och vad som inte är tillåtet.
            </seg>
            <seg n="ed0e3f23">
              Polisens uppgifter är tillräckligt svåra i dag. Man ska inte
              ge dem nya verktyg som gör dem ännu mer förvirrade. Men Johan
              Linander kan säkert utveckla att man från alliansens sida vill
              behålla den otydligheten i lagstiftningen. Det verktyg som man
              nu får blir inte bättre. Det blir snarare mer förvirrande för
              polisen.
            </seg>
          </u>
          <note type="speaker" n="6385361d">
            Anf. 82 JOHAN LINANDER (c) replik:
          </note>
          <u who="johan_linander_3c84a6" xml:id="i-abe6ae1e9746257e-5" n="ce0f0dfe">
            <seg n="5c919fcd">
              Fru talman! Om ordningsstörningarna kan förebyggas så att de
              inte uppstår är det givetvis det bästa. Precis som Karl Gustav
              Abramsson själv var inne på är polisens nya taktik ett bra medel
              för att minska ordningsstörningarna. Man har dialogpolis, man
              försöker kommunicera med de här grupperna. Men de här grupperna
              är ibland inte det minsta intresserade av att kommunicera med
              polisen. De kan till och med vara ute efter att komma i slagsmål
              med polisen.
            </seg>
            <seg n="b065ed0e">
              Visst blir det upp till polisen att avgöra i det enskilda fallet.
              Det måste nog vara så. Skulle man begära ett åklagarbeslut? Eller
              om det ska vara ännu rättssäkrare kanske man ska ha ett domstolsbeslut?
              Det handlar om saker som måste ske ganska omgående. För att man
              ska få bort personer ur en folksamling som till exempel håller
              på att slå sönder skyltfönster måste det ske snabbt.
            </seg>
            <seg n="2d2e1ce5">
              Sedan kommer det såklart att utarbetas en praxis av Justitiekanslern
              och av domstolarna om hur lång tid det får vara och hur avlägsnandena
              får ske, på samma sätt som har skett i dag. I dag säger praxis
              ca 50 minuter och en till två mil beroende på hur lätt det är
              att ta sig tillbaka.
            </seg>
            <seg n="499ccb97">
              Så är det alltid i vår lagstiftning. Man kan alltid säga att
              en lagstiftning är otydlig. Under den förra mandatperioden antog
              vi en ny sexualbrottslagstiftning där det finns mängder av saker
              som egentligen är otydliga. Är det våldtäkt mot barn om gärningsmannen
              bara är några år äldre än barnet?
            </seg>
            <seg n="4c15edc9">
              Det finns inte något klart, exakt, men det utarbetas i praxis,
              i domstolarna senare. Så kommer det att ske i det här fallet också.
              Vi kommer aldrig att kunna ha en lagstiftning som med varje ord
              säger att så här kommer det att bli. Det fixas i praxis.
            </seg>
          </u>
          <note type="speaker" n="334231c6">
            Anf. 83 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-d4c716c53efa0e99-0" n="8b005ef8">
            <seg n="da4d253f">
              Fru talman! För ungefär en månad sedan antog vi en lagstiftning
              här i kammaren, den så kallade huliganlagstiftningen. Det här
              är en annan lagstiftning, men på något sätt hänger de ihop. De
              tar sikte på samma situationer som kan uppstå.
            </seg>
            <seg n="d0373a95">
              Huliganlagstiftningen handlade om hur man ska kunna komma till
              rätta med ordningsstörningar inne på en idrottsarena. Det här
              handlar om ordningsstörningar utanför lokaler, där vi har folksamlingar
              som på något sätt löper amok, stör den allmänna ordningen, är
              till fara, förstör egendom eller på annat sätt agerar på ett sätt
              som inte är bra.
            </seg>
            <seg n="d13aa547">
              Det här är ett komplement. Låt mig säga så här: Demonstrationsfrihet
              och yttrandefrihet är naturligtvis bland det viktigaste vi har.
              Det är något vi ska värna om. Ibland måste vi tyvärr göra det
              misslyckande som Johan Linander nämnde med att skärpa andra delar
              av lagstiftningen för att kunna trygga just de rättigheterna mot
              dem som missbrukar dem.
            </seg>
            <seg n="dfa02e46">
              Den här lagstiftningen tar inte på något sätt sikte på lagliga
              demonstrationer, människor som har deklarerat sin avsikt med att
              visa sina viljeyttringar eller göra något annat. Den här lagstiftningen
              tar sikte på människor, unga killar vanligtvis, som klär på sig
              svarta kläder, gärna maskerar sitt ansikte för att de inte vill
              avslöja sin identitet, tar tag i två kilo tunga gatstenar och
              kastar dem företrädesvis mot polisen men ibland även mot andra.
            </seg>
            <seg n="29d6132b">
              De har inte något emot att välta och bränna en bil, krossa ett
              skyltfönster eller förstöra annans egendom. Ofta brukar de ange
              ett politiskt syfte. Ibland är de bara supportrar. Det är människor
              som stör ordningen och inte har begärt tillstånd.
            </seg>
            <seg n="197ebd83">
              Den här lagstiftningen tar sikte på dem eller på dem som klär
              sig i vita sneakers och märkeskläder, kallar sig för firmor och
              har kommit överens på Internet om var de ska träffas och slåss.
              Vi brukar kalla det för misshandel.
            </seg>
            <seg n="047b2920">
              Jag upplevde en situation som många andra har upplevt och som
              var väldigt obehaglig. Som landsbygdsbo blir man lite förvånad.
              En kväll vandrar jag in mot Vasaparken. Jag funderar över hur
              det kan vara så fruktansvärt skräpigt där. Det var väl ingen studentfest.
              Snart förstår jag varför och blir rädd.
            </seg>
            <seg n="41e44013">
              Jag har 200 galna människor med galenskap i blick och flaskor
              i händer som plötsligt rusar emot mig. Det var så kallade fotbollssupportrar.
              Huliganer kallar vi andra dem.
            </seg>
            <seg n="15694502">
              Mer rädd var en pappa bredvid mig som hade ett litet barn. Våra
              blickar möttes: Vart ska vi ta vägen? Var ska vi försvinna? Vi
              tittade på en pub. Båda slogs av samma tanke. Rusar vi in kanske
              vi blir instängda. Pappan höll sitt barn hårt och ryckte i varje
              dörr. Det tändes bengaliska eldar. Man blir rädd. Man blir livrädd.
            </seg>
            <seg n="270d1cbc">
              Sedan kom naturligtvis polisen. Mycket skickligt motade man bort
              detta. Men det visar att det är uppenbart att den lagstiftning
              som den socialdemokratiska regeringen tidigare genomförde inte
              har varit tillräcklig. Vi måste förstärka den. Vi måste rätta
              till den.
            </seg>
            <seg n="ac7f08eb">
              Jag tycker att man ska trycka en del på det Johan Linander har
              sagt, att vi skiljer på två saker. Det ena är omhändertagande.
              Det andra är avlägsnande.
            </seg>
            <seg n="e02fc0fa">
              Den här lagstiftningen handlar inte om omhändertaganden. Omhändertagande
              innebär att man tar en person och för den någonstans, i regel
              till en polisstation eller något annat ställe.
            </seg>
            <seg n="55bc7e59">
              Avlägsnande innebär att man flyttar personer från ett ställe
              så att ordningsstörningen upphör. Det är väldigt viktigt att göra
              den distinktionen, särskilt om man börjar använda så starka begrepp,
              som exempelvis Mehmet Kaplan har använt, som massarresteringar.
              Det är två skilda saker.
            </seg>
            <seg n="0d4a5d02">
              Ibland blir människor nyfikna. Det har också Johan Linander varit
              inne på. Det är ofta ett problem för räddningstjänst och många
              andra. Det har skett en olycka. Vad är det som händer? Människor
              samlas. Samma sak hände naturligtvis i utkanten av det bråk jag
              själv upplevde kring de här så kallade fotbollssupportrarna. Många
              människor samlas runt omkring, och det blir ännu svårare för polisen
              att arbeta. Därför behövs nu en komplettering av den tidigare,
              socialdemokratiska lagstiftningen, nämligen att få ett utvidgat
              avlägsnande och längre tidsfrister så att dessa personer inte
              kan hinna tillbaka och göra samma sak igen.
            </seg>
            <seg n="e62e464c">
              Johan Linander har haft en väldigt bra genomgång av oppositionen.
              Han har ställt ett antal frågor även om han inte har fått så många
              svar. Eftersom vi i allianspartierna samarbetar kommer jag att
              ställa samma frågor till Vänsterpartiet och Miljöpartiet så att
              de nu får en möjlighet att svara på vad de egentligen menar.
            </seg>
            <seg n="49d255ad">
              Låt mig först få kommentera Socialdemokraterna lite grann. Det
              är uppenbart att även om vi från vår sida är missnöjda med den
              tidigare, socialdemokratiska lagstiftningen är Socialdemokraterna
              ännu mer missnöjda med sin tidigare lagstiftning och vill gå ännu
              hårdare fram.
            </seg>
            <seg n="01df252b">
              Min fundering är om inte Miljöpartiet och Vänsterpartiet i sitt
              särskilda yttrande egentligen har läst Socialdemokraternas motion
              och reagerat på den och inte på propositionen. Man pratar nämligen
              om massgripanden, och det är ingenting som föreslås i propositionen.
              Det förslaget kommer från Socialdemokraterna. I Socialdemokraternas
              motion står det att man vill ge polisen ytterligare befogenheter
              att omhänderta en grupp, det vill säga ta tag i en grupp oidentifierade
              människor och föra dem till en plats. Då antar jag att man sannolikt
              menar en polisstation; jag hoppas att det inte är ett läger.
            </seg>
            <seg n="b09377ee">
              Tidsfristen har varit ett stort nummer från Socialdemokraterna.
              Har Socialdemokraterna läst propositionen? Det är helt riktigt
              att det har funnits oklarheter, men det här har propositionen
              tagit hänsyn till med synpunkterna från Åklagarmyndigheten där
              man också noterat att det handlar om två timmar.
            </seg>
            <seg n="d38eddf7">
              Sedan är det förvisso rätt att Rikspolisstyrelsen gärna hade
              velat se ytterligare tidsfrister, men på något sätt måste vi som
              lagstiftare hitta balansen mellan vad som är ett nödvändigt ingripande
              och vad som är att gå för långt. Jag tycker att Socialdemokraterna
              går för långt. Två timmar är ganska lagom; två timmar är också
              vad det talas om i propositionen.
            </seg>
            <seg n="273bb638">
              Vi i alliansen försöker alltid hitta en balans mellan att använda
              repressiva åtgärder och inte. För oss är det märkligt att vi på
              något sätt har hamnat mellan bråkande partier som nu har sagt
              sig vilja samarbeta. Två står på ena sidan, och i bortre hörnan
              har vi Socialdemokraterna. Mittemellan står alliansen med en balanserad
              lagstiftning.
            </seg>
            <seg n="e758a629">
              Vänsterpartiet och Miljöpartiet vill inte göra någonting alls.
              Det verkar som om man egentligen vill upphäva den lagstiftning
              som redan finns där man tidigare har jobbat tillsammans med Socialdemokraterna.
            </seg>
            <seg n="9f83ab2e">
              Socialdemokraterna vill gå ett steg längre mot Bodströmssamhället.
              Massgripanden ska bli verklighet, och den fråga Johan Linander
              ställde nyss är väldigt relevant: Klarar ni av att samarbeta så
              pass att ni kan prata ihop er om den här lagstiftningen, eller
              blir ni handlingsförlamade?
            </seg>
            <seg n="2cc48a6e">
              Jag ska repetera Johans frågor till Vänsterpartiet och Miljöpartiet.
              På vilket sätt förhindras demonstrationsfriheten? Den frågan besvarades
              inte. På vilket sätt och hur, Mehmet Kaplan, ska man tillämpa
              förslaget om skadestånd gentemot individer? Till Socialdemokraterna
              var frågan: På vilket sätt kan man tillmötesgå Europakonventionens
              artikel 5 med det förslag om massarresteringar som ni faktiskt
              har lagt fram i er motion?
            </seg>
          </u>
          <note n="12454742">
            Jag yrkar bifall till propositionen.
          </note>
          <note n="3dc97269">
            I detta anförande instämde Anders Hansson (m) och Johan Linander
            (c).
          </note>
          <note type="speaker" n="51a0b2a7">
            Anf. 84 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-7ddbd3bc6c896a7a-7" n="b94171bc">
            <seg n="010fd209">
              Fru talman! Krister Hammarbergh ställer den fråga som jag tyckte
              var irrelevant när Johan Linander ställde den. Men när du nu så
              tydligt redogör för frågeställningens innebörd förstår jag vad
              som menades.
            </seg>
            <seg n="af7789e6">
              I vårt särskilda yttrande tar vi upp frågan om frihetsberövande.
              Vi nämner massgripanden jag vet inte om vi använder ordet massarresteringar,
              det är väl samma sak antar jag men själva grunden för problematiken
              handlar om Europakonventionens artikel 5. Det låter lite märkligt,
              fru talman, som om vi inte har haft problem med det här tidigare.
              Det var inte en moderatledd regering 2001 när det blev den här
              typen av massgripanden och bortforslanden, men jag har tittat
              tillbaka på debatter som var i riksdagen. Jag vet inte om Krister
              Hammarbergh satt i riksdagen då, men det kan inte ha undgått honom
              att det fanns stark kritik mot det sätt på vilket man hanterade
              den här stora mängden människor. Det var i vissa fall demonstrationer
              utan tillstånd, men fortfarande hanterades den här mängden människor
              på ett sätt som vi tycker är problematiskt.
            </seg>
            <seg n="584d699a">
              Den här lagstiftningstexten tar detta ytterligare ett steg åt
              ett håll som vi i Miljöpartiet tycker är fel.
            </seg>
            <seg n="1de39a0b">
              När det sedan gäller frågan om hur vi tillsammans med Socialdemokraterna
              och Vänsterpartiet ska hantera dessa frågor måste jag just hänvisa
              till det tidigare replikskiftet jag hade med Johan Linander. Jag
              tror att vi kommer att hantera frågan bättre än vad alliansens
              mindre samarbetspartier har gjort under Moderaternas ledning.
              Vi får se. Tiden får utvisa detta.
            </seg>
          </u>
          <note type="speaker" n="16513fcd">
            Anf. 85 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-d4c716c53efa0e99-1" n="8b005ef8">
            <seg n="7392ad1d">
              Fru talman! Jag tycker på något sätt att man är skyldig att redovisa
              för väljarna vilka ståndpunkter man har, särskilt när man säger
              sig vara ett regeringsalternativ. Även om Mehmet Kaplan glider
              lite på svaret när det gäller hur man ska kunna samarbeta fick
              vi väl inte så mycket svar. Ni står så pass långt från varandra.
            </seg>
            <seg n="03aef3c0">
              Jag kan känna en ärlighet från Miljöpartiet att vilja göra gott,
              att man värnar och står upp för de här principerna. Man gjorde
              ett seriöst försök i sin motion att reda ut det hela men har väl
              kanske hänvisat till rättsfall som inte är relevanta i det här
              fallet. Man gör sina tolkningar kring Europakonventionen och försöker
              i sin bevisföring föra i sten att regeringen har gjort ett felaktigt
              ställningstagande. Bland annat tar man upp ett rättsfall som handlar
              om en man som har blivit omhändertagen inte avlägsnad. Det är
              hela beviset för att regeringen inte skulle ha följt upp Europakonventionen.
            </seg>
            <seg n="bf4b5f4d">
              Jag tror inte att vi har så mycket problem med det där. Jag tror
              att Mehmet Kaplan och jag står varandra mycket närmare politiskt
              i den här frågan än vad han gör sina samarbetspartners.
            </seg>
            <seg n="ed5af4ad">
              Jag repeterar den fråga jag ställde i talarstolen: Hur ska man
              rent konkret hantera en fråga om skadeståndslagstiftning i det
              här fallet?
            </seg>
          </u>
          <note type="speaker" n="37ed5334">
            Anf. 86 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-7ddbd3bc6c896a7a-8" n="b94171bc">
            <seg n="08d9bf88">
              Fru talman! När det gäller samarbete känns det ibland som om
              Moderaterna tillsammans med sina samarbetspartier oroar sig mer
              för detta än för hur de själva hanterar olika frågor. Nu kan ett
              utåt sett väldigt tydligt och glatt samarbete med kompromisser
              från de småpartier som ni regerar tillsammans med verka övertygande
              för en del människor, men vi vet att det finns viss problematik
              bakom detta och att småpartiernas kompromissande har gjort att
              de faktiskt har förlorat mycket i det stora hela.
            </seg>
            <seg n="bdad33dc">
              Men om vi bortser från detta och att ni kanske oroar er mer för
              oss än vad ni gör för ert eget samarbete vill jag svara på frågan
              om skadestånd. Vi är väldigt tydliga med vad vi avser. Vi har
              varit konsekventa också. Vi har i väldigt många reservationer
              tidigare när det gäller olika typer av tvångsmedel hela tiden
              stått upp för individens rätt när man faktiskt inte har gjort
              någonting. Oskyldig kan vara en väldigt semantisk och problematisk
              definition som Johan Linander också tog upp. Den som är oskyldig
              kommer inte att kunna bedömas individuellt i en folksamling, för
              man måste bedöma hela folksamlingen som sådan. Men om man bortser
              från det är vår hållning konsekvent när det gäller skadestånd
              för dem som faktiskt inte har gjort något eller förtjänat detta
              ingripande och användande av tvångsmedel. Vi tycker att det är
              naturligt att lyfta upp den här frågan och att man bör se över
              den, för staten måste ha samma skyldighet gentemot alla sina medborgare.
            </seg>
          </u>
          <note type="speaker" n="c62f0833">
            Anf. 87 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-d4c716c53efa0e99-2" n="8b005ef8">
            <seg n="52d4690f">
              Fru talman! De som kan vara föremål för att bli avlägsnade vid
              en ordningsstörning är de som befinner sig på platsen för en ordningsstörning.
              Därmed är man medverkande i ordningsstörningen. Jag hade gärna
              velat, om det hade funnits en möjlighet, få Mehmet Kaplan att
              förklara hur man kan delta i en ordningsstörning och ändå vara
              oskyldig. Det är lite där problemet sitter.
            </seg>
            <seg n="60ed72f6">
              Vi måste vara överens om att vi ska ha en fungerande lagstiftning.
              Det här är lite grann det som ni faktiskt är överens med de två
              andra partierna om, de som ni eventuellt har tänkt regera med,
              om nu svenska folket mot förmodan vill det. Där föreslog ni också
              väldigt konstiga gummiparagrafer till en lagstiftning som aldrig
              skulle ha fungerat.
            </seg>
            <seg n="62fa5618">
              Ta exemplet när vi förbjuder människor att springa in på planen,
              alltså masstormningar av plan. Enligt ert förslag skulle det vara
              okej om man var glad. Hur i himmelens namn ska man kunna tillämpa
              en sådan lagstiftning?
            </seg>
            <seg n="8ca898e0">
              Jag betraktar Mehmet Kaplan som en seriös politiker, men titta
              och tänk på alla detaljer framför allt innan du går med på någonting
              med de andra!
            </seg>
            <seg n="4135bf30">
              Sedan blir vi lite rörda allihop på den här sidan. Ni vet att
              vi lägger fram en samlad lagstiftning. Vi diskuterar och vi har
              en samordning. Ibland får vissa partier ge med sig, men vi går
              alltid fram med en gemensam lagstiftning, klara och tydliga propositioner,
              klara och tydliga förslag. Det här är inte ett problem. Det innebär
              att vi kan regera landet, och det är vad svenska folket nu efterfrågar,
              en regering som kan regera landet. Vad har du att sätta emot?
              Det vill du inte svara på.
            </seg>
          </u>
          <note type="speaker" n="1b4d3d06">
            Anf. 88 LENA OLSSON (v) replik:
          </note>
          <u who="lena_olsson_010079" xml:id="i-0c571cb5b3258f80-0" n="51cfd02a">
            <seg n="fd5e126f">
              Fru talman! Det ställdes vissa frågor, och den största frågan
              var hur vi tre partier i oppositionen ska kunna samarbeta.
            </seg>
            <seg n="a161243b">
              Regeringen går fram med ett gemensamt förslag. Är det så konstigt?
              Det brukar faktiskt regeringen göra, och de partier som sitter
              i regeringen är överens. Det skulle annars se väldigt konstigt
              ut.
            </seg>
            <seg n="79e2d628">
              Däremot kan man i en opposition ha olika åsikter. Det tror jag
              att Krister Hammarbergh kommer ihåg. Det var väl ungefär ett år
              före valet som ni blev riktigt sammansvetsade. Vi är tre olika
              partier, och vi har naturligtvis också olika åsikter om vissa
              saker.
            </seg>
            <seg n="68e2f091">
              Det som Johan Linander bland annat tog upp och som jag tog upp
              i mitt anförande när det gällde demonstrationsfriheten var ju
              att en färd till en demonstration kan uppfattas som en ordningsstörning.
              Jag måste ju ta mig till och jag måste ta mig ifrån en demonstration.
            </seg>
            <seg n="695f3bf5">
              Vi vet både du och jag, Krister, att när det gäller den så kallade
              huliganlagen har polisen gått in och många har blivit bortförda
              som inte har gjort någonting. Dem måste man också komma ihåg.
              Det handlar ju om rättssäkerheten. Man ska också ha en lagstiftning
              som människor accepterar. Då återkommer jag till anmälningsplikten,
              för de som ställer till bråk i samband med fotboll dyker också
              upp på andra ställen.
            </seg>
          </u>
          <note type="speaker" n="53e1c087">
            Anf. 89 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-d4c716c53efa0e99-3" n="8b005ef8">
            <seg n="c861facb">
              Fru talman! Det här är tydligen en öm tå. Oppositionen kan ha
              olika åsikter. Visst är det så. Ingenting har väl gjorts tydligare
              än det i dag. Det är nästan så att man kan tycka att Lena Olsson
              i andemeningen vill ta bort möjligheten att kunna avlägsna en
              ordningsstörning, medan däremot Socialdemokraterna vill ha massgripanden.
              Det är så långt ifrån varandra man över huvud taget kan komma.
            </seg>
            <seg n="cc1a672b">
              Det är klart att tycker ni att det är obehagligt att inför väljarna
              deklarera vad ni ska föra för politik i en eventuell regering
              så må ni tycka att det är obehagligt, men vi lägger fram gemensamma
              förslag från majoritetens sida, och vi gör det med glädje.
            </seg>
            <seg n="26d466d5">
              Min fråga, som Lena Olsson valde att inte besvara, var: På vilket
              sätt är demonstrationsfriheten hotad?
            </seg>
          </u>
          <note type="speaker" n="aff93613">
            Anf. 90 LENA OLSSON (v) replik:
          </note>
          <u who="lena_olsson_010079" xml:id="i-0c571cb5b3258f80-1" n="51cfd02a">
            <seg n="4213c105">
              Fru talman! Svaret på den sista frågan ligger i hur man till
              exempel betraktar ett helt gängs färd till eller från en demonstration.
              Det är inte tvärsäkert. Det finns också de remissinstanser som
              är kritiska till det här.
            </seg>
            <seg n="f51bfd77">
              Det står också i vår reservation att vi vill utreda det här bättre.
              Vi vill naturligtvis ta bort de här bråkstakarna, det sade jag
              också i mitt anförande, eller hur? Så sade jag i talarstolen.
              Det hörde de som var uppmärksamma. Men man ska göra det så rättssäkert
              som möjligt. Det tog också till exempel K G Abramsson upp.
            </seg>
            <seg n="a06a7e1e">
              Det finns många otydligheter i den här propositionen. Man kunde
              ha gjort ett bättre jobb. Vi ville säkra demonstrationsrätt, yttrandefrihet
              etcetera, därför hänvisade vi till 13 § polislagen, eftersom det
              har förekommit en hel del anmälningar mot att polisen har sysslat
              med att föra bort folk så att säga.
            </seg>
            <seg n="1f5acadd">
              Jag hade inte tänkt kommentera det här något mer, men en regering
              lägger ju fram ett förslag som man är överens om. Ni har ju själva
              suttit i opposition, och då har ni inte varit så rörande överens.
              Det har ni heller inte varit om allting under regeringsperioden
              hittills.
            </seg>
          </u>
          <note type="speaker" n="3b3d2e4a">
            Anf. 91 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-d4c716c53efa0e99-4" n="8b005ef8">
            <seg n="4953e573">
              Fru talman! Det är ju skönt att Lena Olsson deklarerar och markerar
              att det över huvud taget inte finns någon enighet hos oppositionen
              nu.
            </seg>
            <seg n="ea24c0c1">
              Låt oss ändå försöka prata om det som kan uppfattas som en verklighetsbild.
              Jag tror att det är få människor som just vid den här typen av
              ordningsstörningar upplever att polisen har varit det stora problemet.
              De flesta uppfattar nog att det är ordningsstörningen och huliganerna
              som är problemet.
            </seg>
            <seg n="e8c6a0d4">
              Om man färdas till en match, med tunnelbana, buss eller på annat
              sätt, behöver vi inte använda mycket mer än vad som är sunt förnuft
              när det gäller att diskutera vad som är en ordningsstörning eller
              inte. Det torde knappast finnas skäl för ett ingripande om folk
              sitter i bussen och sjunger och är glada. Men börjar man gå lös
              på inredningen, hota andra supportrar eller bete sig på annat
              sätt är man på god väg att se till att bli en ordningsstörning.
              Då finns det anledning för polisen att vara på alerten. Det gäller
              för oss att se till att polisen har ett verktyg att ingripa med
              innan det har eskalerat så pass mycket att det är ett hot mot
              människor, deras hälsa och deras egendom.
            </seg>
          </u>
          <note type="speaker" n="84e81649">
            Anf. 92 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-e186bd2559b2a757-3" n="ddfbe660">
            <seg n="1d6c9d57">
              Fru talman! Jag tycker att Krister Hammarbergh missbrukar språket
              lite. Han missbrukar ordens betydelse lite. Ingenstans i vår motion
              står det någonting om att vi skulle massarrestera människor. Jag
              kan läsa innantill så slipper Krister Hammarbergh söka efter formuleringen:
              Vi menar dessutom att det finns anledning att se över om det går
              att förstärka polisens verktyg ytterligare. I dag finns det ingen
              egentlig möjlighet att t.ex. omhänderta grupperingar eller folksamlingar
              som inte utgör allmän sammankomst eller offentlig tillställning,
              om de stör ordningen eller utgör en påtaglig fara för att störa
              ordningen. Se över var det.
            </seg>
            <seg n="946e78f2">
              Jag började mitt anförande med att säga att vi ställer upp på
              mycket av regeringens ambitioner. Det är att försöka göra det
              tydligare. Det var det som det var fråga om, att göra det tydligare
              och säga: Kan vi gå längre för att skaffa oss verktyg för att
              inte få den här typen av situationer där folk ska vara rädda,
              där de blir skadade, där egendom förstörs och så vidare. Det är
              inte säkert att det går.
            </seg>
            <seg n="76c0e866">
              Låt mig läsa upp det andra stycket som har tillkommit i regeringens
              förslag. Där står: Om en åtgärd enligt första stycket är otillräcklig
              för att ordningen ska kunna upprätthållas får deltagarna i folksamlingen
              avlägsnas längre bort från området eller utrymmet än vad som får
              ske enligt det första stycket. Det står alltså längre bort.
            </seg>
            <seg n="40038e2d">
              Vi har också frågan om tidsfristen. Tycker Krister Hammarbergh
              att det som står i förslaget till lagstiftning är höjden av tydlighet?
              Jag tycker att Krister Hammarbergh mer skulle ägna sig åt att
              fundera över det än över våra möjligheter att samarbeta när vi
              kommer tillbaka hösten 2010.
            </seg>
          </u>
          <note type="speaker" n="e0795751">
            Anf. 93 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-d4c716c53efa0e99-5" n="8b005ef8">
            <seg n="861fc107">
              Fru talman! Om ni ska komma tillbaka hösten 2010, K G Abramsson,
              måste ni ge väljarna en ärlig chans och inte mörka. Hur ska ni
              jobba ihop? Det är viktigt för väljarna att veta det.
            </seg>
            <seg n="44ba3c9e">
              Finns det en skillnad mellan omhändertagande och avlägsnande?
              Det som står i er motion handlar om omhändertagande av en grupp.
              Om inte det är massgripande, vad är i så fall massgripande? Omhändertagande
              innebär inte att man avlägsnar någon utan att man tar någon och
              för honom eller henne till en plats. Eller vilken definition har
              K G Abramsson på massgripande? Jag skulle vilja att han svarade
              på hur han tror att det förslaget rimmar med artikel 5 i Europakonventionen.
              Från majoriteten har vi varit noga med att hitta rätt nivå och
              därav följer tvåtimmarsregeln. Hur passar den in, K G Abramsson?
            </seg>
          </u>
          <note type="speaker" n="3a738a20">
            Anf. 94 KARL GUSTAV ABRAMSSON (s) replik:
          </note>
          <u who="karl_gustav_abramsson_364bc7" xml:id="i-e186bd2559b2a757-4" n="ddfbe660">
            <seg n="22243803">
              Fru talman! En lagstiftning kan sällan göras tillräckligt tydlig
              i det första upplägget. Det kan ske ibland, men inte alltid. Krister
              Hammarbergh tyckte att vi hade sjabblat med lagstiftningen på
              det här området och att alliansregeringen därför måste komma tillbaka
              med ett nytt och bättre förslag.
            </seg>
            <seg n="cf2a5e4c">
              Lagstiftning är föremål för löpande utvärdering. Den sker vartefter
              som lagen tillämpas. Men Krister Hammarbergh vet nu säkert att
              detta är det slutliga dokumentet för att klara av de accelererande
              problemen med huliganism och ordningsstörning.
            </seg>
            <seg n="6879ac3f">
              Vi har i motionen över huvud taget inte antytt att vi skulle
              massarrestera eller massgripa folk. Vi har sagt att man måste
              kunna se över frågan för att se om man kan gå ytterligare en bit
              och klargöra för dem som ska sköta det hela praktiskt. Man behöver
              klargöra för dem vilka möjligheter de har, hur de ska kunna använda
              sig av dem. Om man hade gjort lagförslaget tydligare tror jag
              att det skulle ha tjänat ett betydligt bättre syfte.
            </seg>
            <seg n="2fbabda8">
              Jag förstår att Krister Hammarbergh är lite fundersam över förslaget
              eftersom han i sitt anförande sade att han kände sig väldigt orolig.
              Han kanske inte tycker att de verktyg vi nu får, i och med att
              lagen träder i kraft den 1 juli, är tillräckliga för att folk
              ska kunna känna sig trygga och inte behöva gå omkring och känna
              oro för sin personliga säkerhet och egendom.
            </seg>
            <seg n="b71458c6">
              Vi ska tala mer om verktyg än om det som Krister Hammarbergh
              mest gillar att tala om, nämligen våra svårigheter att samarbeta.
              Det tycker jag att vi ska lägga av med.
            </seg>
          </u>
          <note type="speaker" n="fb0a32fd">
            Anf. 95 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-d4c716c53efa0e99-6" n="8b005ef8">
            <seg n="2fcf2a3e">
              Fru talman! Jag förstår att K G Abramsson upplever det som svårt
              att, för att använda hans egna ord, diskutera de svårigheter som
              finns med samarbetet.
            </seg>
            <seg n="4f133c87">
              Jag hoppas att vi klarar det med den här lagstiftningen. Varje
              gång vi inför en mer repressiv lagstiftning är det ett misslyckande.
              Det handlar inte bara om lagstiftning beträffande fotbollssupportrar
              utan också om mycket annat i samhället. Det behövs en dialog för
              att få stopp på firmorna, och vi behöver jobba på flera olika
              sätt. Varje repressiv lagstiftning inskränker på något sätt rörelsefriheten
              för dem som inte är skyldiga, för dem som inte vill begå den typen
              av brott. Samtidigt är vi tvungna att genomföra den, och då ska
              vi vara försiktiga.
            </seg>
            <seg n="1bab40d3">
              Sedan kan jag bara konstatera att K G Abramsson sätter större
              tilltro till den nuvarande regeringen än till den förra. I ena
              stunden kritiserar han oss för att inte vara tillräckligt tydliga.
              I nästa anser han att jag måste förstå att anledningen till att
              vi nu måste korrigera den tidigare lagstiftningen är att de inte
              kunde vara så tydliga i början. Däremot kräver han det av den
              nuvarande regeringen. Det är en något märklig argumentation.
            </seg>
          </u>
          <note type="speaker" n="56fbf130">
            Anf. 96 JOHAN PEHRSON (fp):
          </note>
          <u who="johan_pehrson_93d767" xml:id="i-dd6e2bd9a01b939d-0" n="61019416">
            <seg n="484f0ee8">
              Fru talman! Vi berör i det här betänkandet fundamentet i vår
              demokrati: Hur vi ska maximera friheten men samtidigt se till
              att vi skyddar dem som utövar friheten från att inskränkas av
              dem som missbrukar den?
            </seg>
            <seg n="c2e943cf">
              Jag tycker att mina kolleger från alliansen, Krister Hammarbergh
              och Johan Linander, med elegans, kirurgisk skicklighet och kraftfull
              klubbning har visat på tomheten i de reservationer som finns.
              Jag tycker inte att man behöver hålla på och på något sätt misstolka,
              men jag kan konstatera att det är en viss spännvidd i reservationerna
              från den absolut inte samlade oppositionen. Den ena tycker att
              vi går för långt, den andra tycker att det steg vi tar är för
              kort. Då kan man gissa att vi går ganska lagom, vi som stöder
              propositionen och som står bakom betänkandet.
            </seg>
            <seg n="dd03c2e9">
              För Folkpartiets del är det tydligt att vi måste ha ett medborgarperspektiv
              på detta. Vem tillhör det offentliga rummet? Vem tillhör fotbollsarenorna?
              Vem tillhör torgen, alla öppna platser? De tillhör medborgarna.
              Vi kan inte tillåta att människor som vill förstöra för andra
              ska göra så att det blir så obehagligt och hotfullt att gå ut
              en dag i maj att moster Agda eller några barn i en förskoleklass
              inte vågar sig ut därför att det står några som gapar och skriker
              och skränar. I och för sig ska man ha rätt att göra det. Det är
              superviktigt att vi slår vakt om våra demokratiska rättigheter
              att få demonstrera, protestera och agitera. Men det måste ske
              på ett sådant sätt att också andra människor vågar ge sig ut.
              Det är det vi har sett vid vissa tillfällen. En del av detta har
              kopplats ihop med en annan lagstiftning där vi försöker ta i med
              riktiga hårdhandskar mot alla galningar som försöker förstöra
              våra fotbollsmatcher. Vi som älskar fotboll vill gå dit, vi som
              har barn tar med våra barn. Vi vill uppleva en fest, en glädje
              och en spänning och hålla på vårt lag. Men detta kan raseras totalt
              för att vägen dit kan vara katastrofal på grund av människor som
              bara har ett enda syfte, att låta våldet tala, oklart varför.
            </seg>
            <seg n="5520a77d">
              Här försöker vi gripa in. Den lagstiftning vi nu diskuterar kan
              användas mot dessa våldsverkare. Folkpartiet tycker således att
              detta är bra, att det är balanserat och att det finns ett rejält
              behov.
            </seg>
            <seg n="0f1c2915">
              Jag träffade på lunchen människor som kommer att ytterst granska
              och se hur det här fungerar. Jag träffade justitieråd, justitieombudsmän
              och alla möjliga presidenter från alla möjliga hovrätter. Det
              är de som ytterst kommer att avgöra hur den här lagstiftningen
              används. Det går inte att vara så precis som bland annat Karl
              Gustav Abramsson från Socialdemokraterna efterlyser, utan det
              handlar om praxis. Det handlar om att ha en lagstiftning som går
              att tillämpa i både storstad, småstad och mellanstad. Det är helt
              olika förutsättningar för polisen att med ett så litet ingrepp
              som möjligt förhindra en mycket allvarlig situation och upplösa
              en ordningsstörning.
            </seg>
            <seg n="91ecc285">
              Jag hoppas att vi trots de här reservationerna från oppositionen
              kan fortsätta att i denna kammare vara samlade runt och stå upp
              för våra demokratiska rättigheter, medan vi samtidigt accepterar
              nödvändiga begränsningar i skyddet av det öppna samhället. Tyvärr
              finns det personer som inte spelar på den demokratiska planhalvan.
              Därför krävs det trots yttrandefrihet begränsningar för att människor
              inte ska förtala och sprida hat.
            </seg>
            <seg n="299b7493">
              När det gäller demonstrationer och möten kan vi behöva ha den
              här typen av begränsningar för att det inte ska gå över styr och
              gatan bli bara gatans parlament med våldsverkare ute, utan där
              också vanliga människor vågar gå ut. På område efter område är
              våra friheter omfattande, men ytterst finns det en begränsning.
              Det vi inte tolererar är de som vill förstöra och störta vårt
              samhälle.
            </seg>
          </u>
          <note n="9d204c79">
            Mina vänner, fru talman! Jag yrkar därmed bifall till förslaget
            i betänkandet och avslag på reservationerna.
          </note>
          <note type="speaker" n="d3c6c08e">
            Anf. 97 OTTO VON ARNOLD (kd):
          </note>
          <u who="otto_von_arnold_36ab11" xml:id="i-600405990dd3c28e-0" n="5b2d2cb7" next="i-9fa71ff301fa5827-0">
            <seg n="c5cb4713">
              Fru talman! Vi har i dag lyssnat på många kloka argument kring
              lagstiftningen om utvidgat avlägsnande. Det är en viktig lagstiftning,
              och det är någonting som berör våra fri- och rättigheter. En av
              de centrala bitarna i vår demokrati är att kunna utöva våra fri-
              och rättigheter. Kan vi inte det är vi inte någon demokrati.
            </seg>
            <seg n="be4d96a4">
              Det är en subtilitet att avväga det här emot en repressiv lagstiftning,
              som vi tyvärr behöver ha i vårt samhälle. Alla människor inser
              inte vidden av en demokrati. Man vill undergräva den, och man
              vill göra det för egen vinning och på andras bekostnad. Det är
              inget som vi kan acceptera i vårt samhälle, och därför måste vi
              tyvärr ibland införa begränsningar.
            </seg>
            <seg n="f6c32bc6">
              Samtidigt lever vi i en större demokrati i Europa och har en
              Europakonvention, som är svensk lagstiftning, som gäller hur vi
              kan begränsa oss när det gäller vår demokrati.
            </seg>
            <seg n="bfef430f">
              Regeringen har här, vilket vi i alliansen stöder fullt ut, hittat
              en väldigt fin och balanserad avvägning mellan fri- och rättigheter,
              mötesfrihet, demonstrationsfrihet och hur vi kan begränsa den.
            </seg>
            <seg n="e76b3b9f">
              Att införa ett komplement, ett tillägg, i den nuvarande lagstiftningen
              genom att göra ett utvidgat avlägsnande är en viktig sak. Det
              har framförts från polisens sida och från andra att man vill få
              klarhet med en tvåtimmarsregel, och en tvåtimmarsregel som i sig
              är väl avgränsad och balanserad inte tre, fyra eller fem timmar.
              Man kan givetvis säga: Räcker den? Räcker den inte? Det är upp
              till de kloka polismännen att i varje fall bedöma detta.
            </seg>
            <seg n="c571808d">
              Lagstiftningen är, som sagt var, väl avvägd och förnuftig. Den
              kommer att skapa klarhet och är ett stöd för demokratin.
            </seg>
            <seg n="7b8713f8">
              Den andra biten som är intressant är, som påpekades här tidigare,
              att vi har en splittring i oppositionen. Att kalla det en opposition
              är tveksamt det är väl ett antal oppositioner och splittrade sådana.
              Å ena sidan har vi Socialdemokraterna, som går långt ut. De har
              till och med tagit fram sina gamla batongepitet. Å andra sidan
              har vi Vänsterpartiet och Miljöpartiet, som förkastar betänkandet
              helt och hållet.
            </seg>
            <seg n="b8cd3c4b">
              Det är en intressant konstellation. Det är bra för svenska folket
              att vi kan få den här klarheten. Det är bra att vi kan se att
              det finns en splittring på den oppositionella sidan och en klar
              sammanhållning bland oss i alliansen.
            </seg>
            <seg n="274a87d0">
              Jag vill tillstyrka förslaget i betänkandet och avstyrka motionerna.
            </seg>
          </u>
          <note n="59c3c0d9">
            Överläggningen var härmed avslutad.
          </note>
          <note n="27c83f3f">
            Ajournering
          </note>
          <note n="6b5035e3">
            Kammaren beslutade kl. 14.53 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="otto_von_arnold_36ab11" xml:id="i-9fa71ff301fa5827-0" n="5b2d2cb7" prev="i-600405990dd3c28e-0">
            <seg n="88c31c84">
              Återupptagna förhandlingar
            </seg>
            <seg n="cf51442c">
              Esabelle Dingizian
            </seg>
          </u>
          <note n="e8191cb1">
            Förhandlingarna återupptogs kl. 16.00.
          </note>
          <note n="26d67028">
            14 § Beslut om ärenden som slutdebatterats vid dagens sammanträde
          </note>
          <note n="b5f86905">
            Punkt 10
          </note>
          <note n="a72392d8">
            Punkt 14
          </note>
          <note n="6978c31b">
            Punkt 20
          </note>
          <note n="d17452f6">
            Punkt 24
          </note>
          <note n="c47e9d72">
            Punkt 26
          </note>
          <note n="f3cc8513">
            Övriga punkter
          </note>
          <note n="a102262d">
            Punkt 2
          </note>
          <note n="656b5dec">
            Punkt 3
          </note>
          <note n="f3cc8513">
            Övriga punkter
          </note>
          <note n="7f1befb1">
            Punkt 1
          </note>
          <note n="57d344d5">
            Punkt 5
          </note>
          <note n="f3cc8513">
            Övriga punkter
          </note>
          <note n="db1a2d05">
            15 § Anmälan om interpellationer
          </note>
          <note n="a568edf3">
            Anmäldes att följande interpellationer framställts
          </note>
          <note n="8f8d7324">
            den 5 maj
          </note>
          <note n="4e72138b">
            Jacob Johnson
          </note>
          <note n="87c7a7a8">
            den 6 maj
          </note>
          <note n="59ceba6d">
            Göran Lindblad
          </note>
          <note n="59a7dd91">
            Lena Olsson
          </note>
          <note n="9e2a3012">
            Amineh Kakabaveh
          </note>
          <note n="2fcf92e1">
            Jan Emanuel Johansson
          </note>
          <note n="bd55e3aa">
            Interpellationerna redovisas i bilaga som fogats till riksdagens
            snabbprotokoll tisdagen den 12 maj.
          </note>
          <note n="9c792241">
            16 § Anmälan om frågor för skriftliga svar
          </note>
          <note n="a5fb84dd">
            Anmäldes att följande frågor för skriftliga svar framställts
          </note>
          <note n="8f8d7324">
            den 5 maj
          </note>
          <note n="6d6d72f7">
            Siv Holma
          </note>
          <note n="b09f0664">
            Jeppe Johnsson
          </note>
          <note n="87c7a7a8">
            den 6 maj
          </note>
          <note n="5a335e45">
            Mats Pertoft
          </note>
          <note n="5a335e45">
            Mats Pertoft
          </note>
          <note n="83f474b2">
            Per Åsling
          </note>
          <note n="a9c6a676">
            Marie Weibull Kornias
          </note>
          <note n="d32e8bde">
            Tomas Eneroth
          </note>
          <note n="05bf63e6">
            Hans Linde
          </note>
          <note n="31982963">
            Frågorna redovisas i bilaga som fogats till riksdagens snabbprotokoll
            tisdagen den 12 maj.
          </note>
          <note n="ec41b8c6">
            17 § Anmälan om skriftliga svar på frågor
          </note>
          <note n="2cbab129">
            Anmäldes att skriftliga svar på följande frågor inkommit
          </note>
          <note n="87c7a7a8">
            den 6 maj
          </note>
          <note n="88b9c447">
            Margareta Persson
          </note>
          <note n="2fcf92e1">
            Jan Emanuel Johansson
          </note>
          <note n="b3396a4d">
            Göte Wahlström
          </note>
          <note n="bcf5fc4b">
            Stefan Tornberg
          </note>
          <note n="b6e38256">
            Peter Pedersen
          </note>
          <note n="5733513e">
            Svaren redovisas i bilaga som fogats till riksdagens snabbprotokoll
            tisdagen den 12 maj.
          </note>
          <note n="ffaeca65">
            18 § Kammaren åtskildes kl. 16.11.
          </note>
          <note n="56c379d4">
            Förhandlingarna leddes
          </note>
          <note n="3c72dad7">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
