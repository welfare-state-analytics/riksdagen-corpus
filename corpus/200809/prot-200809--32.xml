<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--32</head>
          <docDate when="2008-11-20">2008-11-20</docDate>
        </div>
      </front>
      <body>
        <div>
          <note n="79acc7ad">
            ﻿
          </note>
          <note n="7d69a8a2">
            Riksdagens protokoll
          </note>
          <note n="a9c72e43">
            2008/09:32
          </note>
          <note type="date" n="fcd9a96a">
            Torsdagen den 20 november
          </note>
          <note n="4cc0b8e3">
            Kl. 12:00 - 23:25
          </note>
          <note n="74c3942d">
            1 § Justering av protokoll
          </note>
          <note n="f3e96fed">
            Justerades protokollet för den 14 november.
          </note>
          <note n="4c3a69b0">
            2 § Beslut om ärenden som slutdebatterats den 19 november
          </note>
          <note n="08c83cc0">
            Punkterna 18
          </note>
          <note n="5e1a01c9">
            Punkt 9
          </note>
          <note n="efbe7dd7">
            Punkt 1
          </note>
          <note n="20d41967">
            Punkt 2
          </note>
          <note n="08d6b205">
            Punkt 3
          </note>
          <note n="f73b9c36">
            Punkt 4
          </note>
          <note n="efbe7dd7">
            Punkt 1
          </note>
          <note n="20d41967">
            Punkt 2
          </note>
          <note n="f1e5c46e">
            3 § Nya riksdagsledamöter
          </note>
          <note n="d41ddb47">
            Upplästes och lades till handlingarna följande från Valprövningsnämnden
            inkomna
          </note>
          <note n="7cab68e4">
            Berättelse om granskning av bevis för riksdagsledamot
          </note>
          <note n="6c4d1177">
            Till Valprövningsnämnden har från Valmyndigheten inkommit bevis
            om att Ewa Sundkvist (kd) utsetts till ny ledamot av riksdagen
            fr.o.m. den 1 januari 2009 sedan Sven Gunnar Persson (kd) avsagt
            sig uppdraget.
          </note>
          <note n="64457a61">
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen.
          </note>
          <note n="683b3ad6">
            Bengt-Åke Nilsson
          </note>
          <note n="60fdc373">
            /Kerstin Siverby
          </note>
          <note n="7cab68e4">
            Berättelse om granskning av bevis för riksdagsledamot
          </note>
          <note n="19500077">
            Till Valprövningsnämnden har från Valmyndigheten inkommit bevis
            om att Gunnel Wallin (c) utsetts till ny ledamot av riksdagen
            fr.o.m. den 1 februari 2009 sedan Lars-Ivar Ericson (c) avsagt
            sig uppdraget.
          </note>
          <note n="64457a61">
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen.
          </note>
          <note n="683b3ad6">
            Bengt-Åke Nilsson
          </note>
          <note n="60fdc373">
            /Kerstin Siverby
          </note>
          <note n="f1ca3b2f">
            4 § Avsägelser
          </note>
          <note n="be0e088c">
            Talmannen meddelade att Ewa Sundkvist (kd) anhållit om entledigande
            från uppdraget som ledamot av riksdagen från och med den 1 januari
            2009.
          </note>
          <note n="c7efc524">
            Kammaren biföll denna anhållan.
          </note>
          <note n="62554b1c">
            Talmannen meddelade vidare att Lars Lindén (kd) anhållit om entledigande
            från uppdraget som ledamot av riksdagen från och med den 15 januari
            2009.
          </note>
          <note n="c7efc524">
            Kammaren biföll denna anhållan.
          </note>
          <note n="a9119a2d">
            5 § Meddelande om aktuell debatt
          </note>
          <note n="97290ae7">
            Talmannen meddelade att på begäran av Socialdemokraternas riksdagsgrupp
            skulle en aktuell debatt om kvalitetskontrollen i privatdriven
            äldreomsorg anordnas fredagen den 28 november kl. 9.00 .
          </note>
          <note n="4798f9c2">
            Från regeringen skulle statsrådet Maria Larsson (kd) delta.
          </note>
          <note n="e376e9dd">
            Den inkomna skrivelsen hade följande lydelse:
          </note>
          <note n="3645168d">
            Till talmannen
          </note>
          <note n="bf5d45ef">
            Socialdemokraterna begär aktuell debatt angående kvalitetskontrollen
            i privatdriven äldreomsorg
          </note>
          <note n="271f2ae3">
            Antalet privata utförare inom äldreomsorgen ökar och kommunerna
            köper äldreomsorg av privata utförare för mer än 10 miljarder
            kr per år. Regeringen arbetar aktivt för att en större andel av
            äldreomsorgen skall utföras av privata aktörer och vill stimulera
            fler att starta företag. Regeringen har för 20082009 avsatt särskilda
            medel i statsbudgeten för att stimulera utvecklingen på området.
          </note>
          <note n="58a87df9">
            Det ställs stora krav på att denna äldreomsorgsmarknad som byggs
            upp och finansieras med skattepengar följs upp på ett effektivt
            sätt så att lagstiftningens krav på god kvalitet kan upprätthållas.
            Staten har ett övergripande ansvar för det offentliga åtagandet
            och ansvarar för att den statliga granskningen av äldreomsorgen
            är tillräcklig. Riksrevisionen har för knappt en vecka sedan presenterat
            en rapport (RiR 2008:21) om statens tillsyn av kvaliteten i privat
            driven äldreomsorg. Riksrevisionens granskning visar att varken
            regeringen, socialstyrelsen eller länsstyrelserna fullt ut har
            tagit sitt ansvar att skapa förutsättningar för god kvalitet och
            insyn i privat driven äldreomsorg.
          </note>
          <note n="2d28689a">
            Vi socialdemokrater anser att flera av Riksrevisionens slutsatser
            är av mycket allvarlig karaktär. Bland annat har regeringen inte
            skaffat sig tillräcklig kunskap om hur äldreomsorgsmarknaden fungerar.
            Meddelarfrihetens skydd mot efterforskning från arbetsgivaren
            gäller inte privat anställda i samma utsträckning som det gäller
            offentligt anställda vilket ger risk för att missförhållanden
            inte blir kända. Vidare har socialstyrelsen inte tagit sitt uppföljningsansvar
            och länsstyrelsernas tillståndsgivning håller inte den standard
            som krävs för att säkra god kvalitet i vården. Riksrevisionens
            slutsats är att det finns risk för att utformningen av reformer
            genomförs utan tillräckligt beslutsunderlag.
          </note>
          <note n="6e269ce9">
            Vi menar att regeringen måste agera skyndsamt och vidta nödvändiga
            åtgärder så att allmänheten kan känna förtroende för kvalitetskontrollen
            av äldreomsorgen och för privata utförares medverkan i skattefinansierad
            äldreomsorg.
          </note>
          <note n="56bc4422">
            Mot denna bakgrund begär Socialdemokraterna i Riksdagen en aktuell
            debatt om samhällets kvalitetskontroll av privatdriven äldreomsorg.
          </note>
          <note n="4488f7f7">
            Sven-Erik Österberg
          </note>
          <note n="8df56cd5">
            6 § Meddelande om preliminär sammanträdesplan för kammaren
          </note>
          <note n="85464225">
            Talmannen meddelade att en preliminär plan för kammarens sammanträden
            våren 2009 delats ut till riksdagens ledamöter.
          </note>
          <note n="b7f80f66">
            7 § Hänvisning av ärende till utskott
          </note>
          <note n="95fb7b87">
            Föredrogs och hänvisades
          </note>
          <note n="bb67c55e">
            8 § Lissabonfördraget
          </note>
          <note n="74aaca73">
            Föredrogs
          </note>
          <note n="5ba691f8">
            Talmannen anmälde att i anslutning till betänkande 2008/09:UU8
            hade skrivelser inkommit från dels Marianne Berg m.fl. (v), dels
            Lars Ohly m.fl. (v).
          </note>
          <note n="4f240fc0">
            I skrivelserna yrkades med åberopande av 2 kap. 12 § tredje stycket
            regeringsformen att de i betänkandena framlagda lagförslagen skulle
            vila i minst tolv månader.
          </note>
          <note n="022c052f">
            De inkomna skrivelserna hade följande lydelse:
          </note>
          <note n="76244998">
            Yrkande att godkännandet av Lissabonfördraget skall vila enligt
            2 kap. 12 § tredje stycket regeringsformen
          </note>
          <note n="b016775f">
            Utrikesutskottet har den 13 november 2008 justerat betänkandet
            2008/09:UU8. I betänkandet tillstyrker utskottet regeringens proposition
            2007/08:168 Lissabonfördraget. Det föreslagna godkännandet av
            Lissabonfördraget om ändring av fördraget om Europeiska unionen
            och fördraget om upprättandet av Europeiska gemenskapen samt de
            protokoll som har förtecknats i slutakten till fördraget innebär
            en så omfattande maktöverföring att principerna för statsskicket
            berörs.
          </note>
          <note n="fd2b62aa">
            Vi yrkar på en vilande förklaring enligt regeringsformen 2 kap
            12 § i enlighet med regeringsformens 10 kap 2 §, samt dess förarbeten,
            rättighetsskyddsutredningens betänkande SOU 1978:34, sid. 77:
            Om konventionen sålunda förutsätter lagstiftning som omfattas
            av det nu föreslagna särskilda lagstiftningsförfarandet, så skall
            det enligt 10 kap. 2 § andra stycket regeringsformen tillämpas
            också i ratifikationsärendet, om så påyrkas. Detta förarbetsyttrande
            är direkt tillämpligt i den fråga som är föremål för detta yrkande.
          </note>
          <note n="edf04da2">
            Överlåtelserna av normgivningskompetens och traktatmakt är så
            omfattande och betydelsefulla att riksdagens ställning reellt
            sett urholkas i väsentlig grad. Dessutom leder den omfattande
            utökningen av majoritetsbeslut till att varken de svenska väljarna
            eller riksdagen kan ställa någon till ansvar i de fall där den
            svenska representanten blivit nedröstad i ministerrådet. Detta
            innebär att vad som är en fundamental princip för den svenska
            självstyrelsen inte får genomslag inom de områden där överlåtelse
            av beslutanderätt sker. (Lagrådets yttrande, 20050628)
          </note>
          <note n="e4f6ce7c">
            Eftersom unionsrätten har företräde framför medlemsstaternas
            rätt, och det framgår av Lissabonfördraget att unionens domstol
            skall inte bara styra tolkningen av unionsrätten utan även bestämma
            gränserna för unionens beslutsbefogenheter, kan detta innebära
            att de grundläggande fri- och rättigheter som garanteras i regeringsformens
            2 kap 1 § 15 samt i 6 och i 8 §§ och i 11§ andra stycket kan komma
            att påverkas.
          </note>
          <note n="3028ae9a">
            Ett exempel där konsekvenserna av Sveriges anslutningslag inte
            tillräckligt analyserades vid Sveriges inträde i EU år 1995 är
            rätten att vidta fackliga stridsåtgärder. Vi har under det senaste
            året haft en rad EG-domar på det arbetsrättsliga området, vars
            konsekvenser uppenbarligen inte tillräckligt utreddes vid antagandet
            av anslutningslagen 1994.
          </note>
          <note n="52d34114">
            Enligt vår mening är analysen av det föreslagna godkännandet
            av Lissabonfördraget i detta fall bristfällig. Förslaget innebär
            mycket långtgående förändring av det svenska styrelseskicket utan
            att tillräcklig analys gjorts i relation till de grundläggande
            fri- och rättigheter som omfattas av 2 kap 12 § första stycket.
          </note>
          <note n="d211cf2c">
            Med stöd av 2 kap 12 § regeringsformen yrkar vi att lagförslaget
            skall vila i minst tolv månader.
          </note>
          <note n="c7a28e84">
            Marianne Berg
          </note>
          <note n="4b3e7e8c">
            Jacob Johnson
          </note>
          <note n="728f78d8">
            Hans Linde
          </note>
          <note n="b2c83415">
            Elina Linna
          </note>
          <note n="5031c3d5">
            Gunilla Wahlén
          </note>
          <note n="bddcfd9b">
            Josefin Brink
          </note>
          <note n="6acb55d1">
            Lena Olsson
          </note>
          <note n="2dd3a177">
            Torbjörn Björlund
          </note>
          <note n="8df0648a">
            Kalle Larsson
          </note>
          <note n="17b83a10">
            Ulla Andersson
          </note>
          <note n="f141b1c2">
            Yrkande att lagförslag skall vila enligt 2 kap 12 § tredje stycket
            regeringsformen
          </note>
          <note n="7772d868">
            Utrikesutskottet har den 13 november 2008 justerat betänkandet
            2008/09:UU8. I betänkandet tillstyrker utskottet regeringens proposition
            2007/08:168 Lissabonfördraget. Den föreslagna lagen om ändring
            i lagen (1994:1500) med anledning av Sveriges anslutning till
            Europeiska unionen innebär en så omfattande maktöverföring att
            principerna för statsskicket berörs.
          </note>
          <note n="edf04da2">
            Överlåtelserna av normgivningskompetens och traktatmakt är så
            omfattande och betydelsefulla att riksdagens ställning reellt
            sett urholkas i väsentlig grad. Dessutom leder den omfattande
            utökningen av majoritetsbeslut till att varken de svenska väljarna
            eller riksdagen kan ställa någon till ansvar i de fall där den
            svenska representanten blivit nedröstad i ministerrådet. Detta
            innebär att vad som är en fundamental princip för den svenska
            självstyrelsen inte får genomslag inom de områden där överlåtelse
            av beslutanderätt sker. (Lagrådets yttrande, 20050628)
          </note>
          <note n="155e5219">
            Eftersom unionsrätten har företräde framför medlemsstaternas
            rätt, och det framgår av Lissabonfördraget att unionens domstol
            skall inte bara styra tolkningen av unionsrätten utan även bestämma
            gränserna för unionens beslutsbefogenheter, kan detta innebära
            att de grundläggande fri- och rättigheter som garanteras i regeringsformens
            2 kap 1 § 15 samt i 6 och i 8 §§ andra stycket kan komma att påverkas.
          </note>
          <note n="3028ae9a">
            Ett exempel där konsekvenserna av Sveriges anslutningslag inte
            tillräckligt analyserades vid Sveriges inträde i EU år 1995 är
            rätten att vidta fackliga stridsåtgärder. Vi har under det senaste
            året haft en rad EG-domar på det arbetsrättsliga området, vars
            konsekvenser uppenbarligen inte tillräckligt utreddes vid antagandet
            av anslutningslagen 1994.
          </note>
          <note n="dbb19b1e">
            Enligt vår mening är analysen av den föreslagna lagändringen
            i detta fall bristfällig. Förslaget innebär mycket långtgående
            förändring av det svenska styrelseskicket utan att tillräcklig
            analys gjorts i relation till de grundläggande fri- och rättigheter
            som omfattas av 2 kap 12 § första stycket.
          </note>
          <note n="d211cf2c">
            Med stöd av 2 kap 12 § regeringsformen yrkar vi att lagförslaget
            skall vila i minst tolv månader.
          </note>
          <note n="5a5ed227">
            Lars Ohly
          </note>
          <note n="c7a28e84">
            Marianne Berg
          </note>
          <note n="4b3e7e8c">
            Jacob Johnson
          </note>
          <note n="728f78d8">
            Hans Linde
          </note>
          <note n="b2c83415">
            Elina Linna
          </note>
          <note n="5031c3d5">
            Gunilla Wahlén
          </note>
          <note n="647ae942">
            Alice Åström
          </note>
          <note n="bddcfd9b">
            Josefin Brink
          </note>
          <note n="6acb55d1">
            Lena Olsson
          </note>
          <note n="2dd3a177">
            Torbjörn Björlund
          </note>
          <note type="speaker" n="0b71f074">
            Anf. 1 SVEN-ERIK ÖSTERBERG (s):
          </note>
          <u who="sven-erik_osterberg_05c934" xml:id="i-c5887e7cf75f4246-0" n="44474c0b">
            <seg n="1eaefe80">
              Herr talman! Vår svenska arbetsmarknadsmodell, som bygger på
              att avtal sluts mellan fria och självständiga parter, bidrar till
              att frambringa fler jobb och ökad rättvisa. Vår modell tjänar
              oss alla väl, löntagare som företagare. Det handlar om sjysta
              spelregler på arbetsmarknaden, om att förena och skapa balans
              mellan kraven på trygghet, flexibilitet, reallöneökningar och
              konkurrenskraft.
            </seg>
            <seg n="c6605bfc">
              Kollektivavtalen gör varje individ starkare. Men modellen bygger
              på att den försvaras av arbetsmarknadens båda parter och naturligtvis
              av de lagstiftande församlingarna i både Sverige och Europa.
            </seg>
            <seg n="5a1defa4">
              Vi vill se trygga och utvecklande jobb. Tillsammans med den samlade
              fackföreningsrörelsen är vi socialdemokrater beredda att föra
              kampen för kollektivavtalen och den svenska arbetsmarknadsmodellen
              varje dag året om.
            </seg>
            <seg n="36a41a8b">
              I en värld som blir alltmer gränslös behöver demokrati, mänsklighet
              och inflytande bryta igenom för att påverka globalt. Vi vill samarbeta
              över gränserna så att löntagarna i Sverige och Europa står väl
              rustade inför globaliseringens utmaningar.
            </seg>
            <seg n="6047935d">
              Inget land kan stå ensamt i dag. I kampen mot arbetslöshet, jobb-
              och klimatkris blir vi starkare tillsammans än var och en för
              sig. Höstens stora varsel inom industrin sätter fingret på Sveriges
              stora beroende av samverkan med omvärlden. Internationell lågkonjunktur
              och global jobbkris innebär omedelbara konsekvenser för svenska
              jobb och för svensk ekonomi.
            </seg>
            <seg n="d211dc2c">
              Öppna gränser i Europa har ökat Sveriges möjligheter till handel
              och utbyten. Rätt använt kan samarbetet i Europa bidra till att
              stärka vår konkurrenskraft. Samarbete bygger välfärd. Utan ett
              väl fungerande internationellt samarbete riskerar vi att förlora
              både jobb och förmågan att utveckla Sverige.
            </seg>
            <seg n="ad1265b6">
              Vi socialdemokrater anser att Sverige ska ratificera Lissabonfördraget.
              Att hitta ett bättre, mer demokratiskt, mer socialt och öppnare
              EU är viktigt. Med det nya fördraget kommer vi en bit på väg.
              Det är inte den sista, men absolut en bit på väg.
            </seg>
            <seg n="acc85962">
              För att utveckla EU och bygga ett socialt Europa krävs arbetsformer
              som fungerar och är anpassade efter unionens storlek. På en rad
              viktiga områden har det nya reformfördraget fördelar jämfört med
              det nu gällande.
            </seg>
            <seg n="50dcd351">
              Vi välkomnar att EU:s stadga om de grundläggande rättigheterna
              blir en del av fördraget. Stadgan innehåller viktiga sociala rättigheter,
              inräknat fackliga rättigheter som nu stärks inom EU-samarbetet.
              Detta är bakgrunden till att vi i dag ska godkänna Lissabonfördraget
              i Sveriges riksdag.
            </seg>
            <seg n="b3800fb7">
              Herr talman! En gemensam europeisk arbetsmarknad rymmer många
              möjligheter men får aldrig utnyttjas för att pressa villkoren
              nedåt eller hota rätten att teckna kollektivavtal. Lika lön för
              lika arbete, enligt avtal och lagar, är den princip som ska gälla
              i hela Europa. Vi viker aldrig en millimeter från övertygelsen
              om att alla ska behandlas lika på arbetsmarknaden. Lika lön och
              lika villkor för likvärdigt arbete är grunden. Det ska aldrig
              spela någon roll om man kommer från Luleå, Riga, Lissabon eller
              Göteborg.
            </seg>
            <seg n="2528a6e3">
              När människor flyttar sprids kunskap, växer nätverk och nya möjligheter
              uppstår. Migrationen kommer att få en stor betydelse för EU:s
              tillväxt och utveckling.
            </seg>
            <seg n="5fbb7088">
              För oss socialdemokrater är det grundläggande att löner, anställningsvillkor
              och övriga arbetsvillkor regleras i kollektivavtal på hela arbetsmarknaden.
              Annars finns risk för att migranter utnyttjas av oseriösa arbetsgivare
              och att lönerna successivt pressas ned. Den samlade arbetarrörelsen
              kan aldrig acceptera att löntagare diskrimineras eller får lön
              beroende på var de kommer ifrån. Nolltolerans råder på detta område,
              skulle jag vilja säga.
            </seg>
            <seg n="9a369b51">
              EG-domstolens utfall i Lavalmålet är bekymmersamt. Utländsk så
              kallad utstationerad arbetskraft kan utnyttjas här och nu på svensk
              arbetsmarknad till sämre löner och sämre villkor.
            </seg>
            <seg n="a04b2f80">
              I dag råder en osäkerhet om hur den svenska modellen med rättvisa
              villkor och kollektivavtal ska stå i framtiden. Dagligen ser vi
              exempel på hur utländska företag konkurrerar med låga löner, usla
              villkor och farlig arbetsmiljö.
            </seg>
            <seg n="0a5e929a">
              Många människor är oroade över konsekvenserna av Laval. På många
              håll i Sverige är människor oroliga för sina jobb. Denna oro är
              berättigad men har ingen grund i Lissabonfördraget. Det som kan
              undanröja hotet är att vi förmår och har verktygen för att värna
              den svenska arbetsmarknadsmodellen. Men hotet om lönedumpning
              är inte internationellt. Det riktas inte bara mot svenska löntagare
              utan mot anställda i hela Europa. Därför räcker det inte bara
              med att vi tar fajten här hemma i Sverige. Vi ska också samarbeta
              på den europeiska arenan, inom Europafacket, i politiska nätverk.
              Hotet mot kollektivavtalen kommer inte från Europa eller den övriga
              världen. Hotet stavas den moderatstyrda regeringen.
            </seg>
            <seg n="30cf166b">
              Trots vackra tal om att regeringen säger sig stå bakom den svenska
              modellen, visar praktisk politik på en helt annan agenda. Det
              står klart att försvagningen av löntagarnas ställning ska ske
              genom försämringar av arbetslöshetsförsäkringen och anställningsskydden
              och förändringen av reglerna för F-skattsedlar. Vi ser tydligt
              hur klyftorna har ökat mellan människor som ett resultat av den
              borgerliga politiken.
            </seg>
            <seg n="720e570e">
              Herr talman! Det verkliga hotet mot den svenska arbetsmarknadsmodellen
              är detta. Om regeringen verkligen hade menat något med sitt prat
              om att värna kollektivavtalen hade EU-minister Cecilia Malmström,
              som är här i dag, och hennes kolleger kanske bemödat sig att lyssna
              på den oro som det ges uttryck för på arbetsplatserna runt om
              i Sverige i dag. Då hade regeringen agerat och beslutat sig för
              att lösa de problem som Lavalmålet orsakat genom att föreslå förändring
              av vår egen lagstiftning och genom beslut i Sveriges riksdag.
            </seg>
            <seg n="b7bb7e35">
              Då hade regeringen gått fackföreningsrörelsen till mötes och
              redovisat Claes Stråths utredning innan Sverige ratificerade Lissabonfördraget,
              vilket också vi socialdemokrater ville. Vi försökte förmå denna
              kammare att vänta på utredningen men misslyckades med det.
            </seg>
            <seg n="bead9da1">
              Då hade regeringen arbetat för att lyfta upp frågan om löntagarnas
              rättigheter på EU-nivå för att åstadkomma en förändring så att
              lika lön för lika arbete ska vara en princip som gäller i hela
              Europa.
            </seg>
            <seg n="1f91854e">
              Inget av detta har regeringen gjort. I stället får vi rapporter
              om att regeringen tiger still. Regeringens representanter är passiva
              i Europa. Arbetsmarknadsministern sitter knäpptyst när kollegerna
              från Tyskland och Frankrike lyfter upp löntagarfrågor.
            </seg>
            <seg n="34fda0f7">
              Därutöver har vi en moderat utrikesminister som på sin blogg
              fnyser att det handlar om det vanliga tjatet från sossar om Vaxholm.
            </seg>
            <seg n="5d1adc53">
              Detta ger knappast någon trovärdighet åt regeringens så kallade
              kollektivavtalsvänliga linje.
            </seg>
            <seg n="0bd206cb">
              EU-ministern och regeringen har i dag en chans att visa att vi
              socialdemokrater och Sveriges löntagare har fel i vår kritik.
              Genom att här och nu i Sveriges riksdag ställa sig bakom våra
              och fackföreningsrörelsens gemensamma krav kan motsatsen bevisas.
            </seg>
            <seg n="f1e2deeb">
              Vi kräver att utstationeringsdirektivet ändras för att säkra
              möjligheten att med kollektivavtal upprätthålla principen om lika
              lön för lika arbete. Regeringen säger nej. Vilket besked ger EU-ministern
              här i dag?
            </seg>
            <seg n="82944855">
              Vi vill att EU inför ett socialt protokoll som bättre skyddar
              de fackliga rättigheterna. Rätten att vidta fackliga stridsåtgärder
              över gränserna måste göras till en lagstadgad rättighet i EU.
              Regeringen säger nej. Vad säger EU-ministern till Sverige och
              Sveriges löntagare i dag?
            </seg>
            <seg n="24359b06">
              Vi kräver att regeringen omedelbart ger ett principbesked om
              den har för avsikt att säkerställa likabehandling mellan utländska
              och svenska företag. Regeringen har sagt nej. Är EU-ministern
              beredd att gå oss till mötes här i dag?
            </seg>
            <seg n="ecc1888f">
              Vi kräver att Sverige ska ratificera ILO:s konvention 94 som
              slår fast att offentlig upphandling ska innehålla klausuler som
              garanterar arbetstagare löner, arbetstid och andra villkor som
              inte är mindre förmånliga än de som finns i kollektivavtal för
              arbete av samma sort i den bransch och inom det område som arbetet
              utförs. Detta skulle motverka social dumpning. Regeringen säger
              nej. Vad säger EU-ministern?
            </seg>
            <seg n="2010093a">
              Vi kräver att regeringen med Fredrik Reinfeldt i spetsen tar
              initiativ på europeisk nivå vid alla tillfällen som ges för att
              undanröja hotet om löne- och villkorsdumpning inom EU. Detta ska
              ske oavsett om frågor som handlar om löntagarnas rättigheter står
              på den officiella agendan eller inte. Statsministern säger nej
              och hänvisar till att han inte kan springa med lappar från en
              orolig opposition i EU. Är EU-ministern beredd att lyfta upp frågan
              med ministrarna i övriga Europa?
            </seg>
            <seg n="d9f489f0">
              Regeringen har det yttersta ansvaret för att säkerställa det
              rättsliga ramverket för kollektivavtalet. Regeringen har hittills
              vägrat att ta detta ansvar som vi ser det.
            </seg>
            <seg n="9c2dc699">
              I kölvattnet av Lavaldomen visar sig skiljelinjerna mellan socialdemokratiska
              och borgerliga målsättningar för framtidens Europa allt tydligare.
            </seg>
            <seg n="212f4629">
              Vi socialdemokrater vill se trygga och utvecklande jobb. Vi vill
              samarbeta över nationsgränserna så att löntagarna i Europa står
              väl rustade inför globaliseringens utmaningar. Vi vill samverka
              över gränserna och gemensamt ta kampen för fackliga fri- och rättigheter
              och för mänskliga rättigheter i arbetslivet. Likabehandling och
              icke-diskriminering är lika viktigt där som i vårt land.
            </seg>
            <seg n="fd00496e">
              Den svenska regeringen och andra borgerliga regeringar i Europa
              öppnar i stället för lönedumpning och sämre villkor.
            </seg>
            <seg n="aa71d0da">
              Sverige och Europa behöver inte mer borgerlig politik. Ökad orättvisa
              är inte lösningen på de utmaningar vi står inför.
            </seg>
            <seg n="b49c66b5">
              Det handlar om jobben, lönerna och arbetsvillkoren. Socialdemokratisk
              politik handlar ytterst om att möjliggöra för människor att forma
              sina egna liv. Därför tar vi strid mot de krafter som vill se
              Europas löntagare tävla om jobben med lägre löner och dumpade
              arbetsvillkor.
            </seg>
            <seg n="409dca1c">
              Sverige behöver en regering som säkrar rätten till stridsåtgärder
              och som vill förhindra social dumpning. Sverige behöver en socialdemokratiskt
              ledd regering för att nå detta mål. Det är jag övertygad om.
            </seg>
            <seg n="02d6b332">
              Vi har en idé och en samlad strategi för hur vi vill att Europa
              ska utvecklas. Vi kommer inte att ge oss förrän vi har en fullt
              ut fungerande lösning för lika behandling av löntagarna i Europa.
              Det handlar om vilket Europa och vilket Sverige vi vill leva i.
            </seg>
          </u>
          <note n="f27c2e22">
            I detta anförande instämde Urban Ahlin, Christina Axelsson, Hannah
            Bergstedt, Patrik Björck, Gunilla Carlsson i Hisings Backa, Susanne
            Eberstein, Kerstin Engle, Matilda Ernkrans, Kenneth G Forslund,
            Monica Green, Billy Gustafsson, Christin Hagberg, Michael Hagberg,
            Kerstin Haglö, Caroline Helmersson-Olsson, Peter Jonsson, Håkan
            Juholt, Sonia Karlsson, Kurt Kvarnström, Lars Mejern Larsson,
            Désirée Liljevall, Sylvia Lindgren, Anne Ludvigsson, Fredrik Lundh,
            Carina Moberg, Jennie Nilsson, Anna-Karin Nylund, Carina Ohlsson,
            Fredrik Olovsson, Göran Persson i Simrishamn, Ameer Sachet, Thomas
            Strand, Magdalena Streijffert, Börje Vestlund, Göte Wahlström,
            Lars Wegendal, Karin Åström och Krister Örnfjäder (alla s).
          </note>
          <note type="speaker" n="4660367f">
            Anf. 2 HANS LINDE (v):
          </note>
          <u who="hans_linde_3886bf" xml:id="i-3cae52d44e43b610-0" n="599f5c57">
            <seg n="9296f41d">
              Herr talman! I dag inleds avslutningen på en lång följetong av
              folkligt missnöje mot den väg som EU har slagit in på och en följetong
              av etablissemangets bristande respekt för sina väljare och de
              spelregler man själv skapat.
            </seg>
            <seg n="68d4c089">
              År 2002 inleddes det arbete som nu är på väg att avslutas genom
              det europeiska konventet. Vid öppnade av konventet sade den förre
              franske presidenten Valéry Giscard dEstaing till de grånade männen
              framför sig att deras landsmän skulle bygga statyer av er, ridandes
              på en häst, i staden som ni kommer ifrån.
            </seg>
            <seg n="e6495ea9">
              Sex år senare kan vi nog konstatera att vi inte sett röken av
              denna våg av folklig glädje och eufori över EU:s grundlag och
              dess efterföljare Lissabonfördraget.
            </seg>
            <seg n="0911ad58">
              Sommaren 2005 avvisade först det franska och därefter det holländska
              folket förslaget till ny grundlag för EU. Enligt EU:s egna grundregler
              skulle förslaget då kastas i soptunnan. I stället tog EU:s etablissemang
              och ledare en tankepaus för att 2007 återkomma med en ny version,
              i form av Lissabonfördraget, som till 96 procent är identisk med
              den gamla grundlagen.
            </seg>
            <seg n="aa1fdc5d">
              Denna gång var EU:s ledning inte beredd att äventyra sitt förslag
              genom att fråga folket. Endast på Irland gavs folket en möjlighet
              att uttrycka sin åsikt. Resultatet blev som vi vet ett klart nej.
              Även detta fördrag avfärdades alltså av folket dock utan att EU:s
              ledning tog intryck och följde det regelverk man själv skapat.
            </seg>
            <seg n="cc8b16c6">
              Det är i slutet av denna resa vi i dag befinner oss med ett fördrag
              som gång på gång avfärdats av de europeiska väljarna men som gång
              på gång lappats ihop och sminkats upp av EU:s ledning. Det finns
              de som har liknat Lissabonfördraget vid ett sminkat lik, men efter
              att fördraget gång på gång dött, lappats ihop och sminkats upp
              skulle jag snarare likna det vid Frankensteins monster.
            </seg>
            <seg n="14a78663">
              Vänsterpartiets syn är glasklar. Vi anser att de europeiska väljarna
              måste respekteras. Utfallet av folkomröstningarna i Frankrike,
              Holland och Irland måste respekteras. Ska ett förslag behandlas
              i Sverige ska vi fråga det svenska folket i en folkomröstning.
            </seg>
            <seg n="1db22b40">
              Herr talman! Vi kommer i dagens debatt att höra att EU blir öppnare,
              mer effektivt, ja kanske till och med mer demokratiskt med Lissabonfördraget.
              Men bakom retoriken innebär Lissabonfördraget i verkligheten en
              enorm maktöverföring från Sverige och det svenska folket till
              EU.
            </seg>
            <seg n="ef4e11d3">
              Vänsterpartiet lät riksdagens utredningstjänst, RUT, beräkna
              hur mycket mer makt EU skulle få med Lissabonfördraget. Beslut
              med kvalificerad majoritet ökar på 16 områden, bland annat vad
              gäller fri rörlighet för arbetstagare inklusive samordning av
              socialförsäkringssystemen. Makten ökar när det gäller transportpolitik
              och inom områdena straffrätt, polissamarbete och asyl- och invandringspolitik.
            </seg>
            <seg n="72cf10cc">
              EU-parlamentets makt ökar genom det så kallade medbeslutandeförfarandet
              på 27 områden, till exempel rörande medlemsländernas ekonomiska
              politik, jordbrukspolitik och liberalisering av tjänster.
            </seg>
            <seg n="e6de7b8f">
              Antalet helt nya områden som EU får fatta beslut om uppgår till
              56 stycken, bland annat gällande finansiering på det militära
              området, utveckling av en rymdpolitik och gemensam förvaltning
              av EU:s yttre gräns.
            </seg>
            <seg n="1c09b285">
              Riksdagens utredningstjänst konstaterar att det går att räkna
              på lite olika sätt. Med deras sätt att räkna kommer EU med detta
              fördrag att öka sin makt i cirka hundra fall.
            </seg>
            <seg n="94c86dd0">
              Retoriken om ett smalare men vassare EU känns i dag mycket avlägsen.
            </seg>
            <seg n="ef8f8a1a">
              Det här är den överlägset största maktöverföringen sedan Sverige
              blev medlem i EU 1995. Vi riksdagsledamöter, och därigenom svenska
              folket, kommer att få betydligt mindre makt och inflytande genom
              Lissabonfördraget över beslut som kommer att ha stor påverkan
              på oss som bor i det här landet. Skulle Lissabonfördraget ratificeras
              i dag kommer värdet på de svenska valsedlarna i valet 2010 att
              devalveras.
            </seg>
            <seg n="9d18373e">
              Herr talman! På en rad lång områden ökar nu överstatligheten.
              Jag vill belysa några av de områden som Vänsterpartiet är mest
              kritiskt mot.
            </seg>
            <seg n="3fe4bbb9">
              Genom Lissabonfördraget förs makt från medlemsstaterna till EU-nivå
              på politikområden som måste betraktas som kärnuppgifter för en
              stat, till exempel polis, åklagare, asylpolitik, invandring, gränskontroll
              och straffrätt. Det är en central del i byggandet av en europeisk
              superstat, vilket kommer att leda till att klyftan mellan vanliga
              väljare och myndighetsutövarna ökar på centrala områden.
            </seg>
            <seg n="d0845dd1">
              Samarbetet inom migration och flyktingpolitiken ökar och vi vet
              vad det innebär. Varje steg som tas mot en gemensam flyktingpolitik
              inom EU innebär att man lägger ytterligare ett varv taggtråd på
              de murar som omgärdar EU.
            </seg>
            <seg n="c341701f">
              Vänsterpartiet anser att Sverige måste agera för att de enskilda
              medlemsstaterna uttryckligen ska kunna ha kvar rätten att föra
              en bättre och mer solidarisk flykting- och asylpolitik än den
              som anges i EU:s direktiv.
            </seg>
            <seg n="60ff6c35">
              I fördraget slår man vidare fast att EU kommer att skaffa ett
              gemensamt försvar. Hur det skulle vara förenligt med svensk alliansfrihet
              har det fortfarande inte gått att få några svar på. Vad detta
              gemensamma försvar ska syssla med i framtiden är också i högsta
              grad oklart. I fördraget finns det tre olika skrivningar om hur
              detta framtida försvar ska förhålla sig till frågor om folkrätt
              och FN-mandat.
            </seg>
            <seg n="1d365bcd">
              I fördraget slår man också fast att EU ska militärt upprustas,
              trots att det knappast kan sägas råda någon brist på militär utrustning
              i världen. För varje krona som i dag läggs på bistånd går 15 kronor
              till militär upprustning. Det är en fördelning som den svenska
              regeringen och EU uppenbarligen inte tycker är tillräckligt skev.
            </seg>
            <seg n="3d40606b">
              Herr talman! Det finns en fråga på dagordningen i dag som för
              Vänsterpartiet är den mest centrala i dagens debatt, och det är
              försvaret av den svenska kollektivavtalsmodellen. Det är en ödesfråga
              för att vi vet att den svenska kollektivavtalsmodellen där svenska
              fackföreningar har kunnat garantera kollektivavtal på den svenska
              arbetsmarknaden och motverka dumpning av löner och arbetsvillkor
              har varit en grundstomme inte bara för den svenska modellen, utan
              för det samhälle vi i dag lever i ett Sverige i stort.
            </seg>
            <seg n="81bde2fa">
              Denna svenska arbetsmarknadsmodell är nu under attack från EG-domstolen.
              Domen i det svenska Lavalmålet slår fast att låglönekonkurrens
              är acceptabel på EU:s inre marknad, medan fackliga stridsåtgärder
              för att kräva inhemska kollektivavtal betraktas som ett otillåtet
              marknadshinder i strid mot den fria rörligheten för arbete.
            </seg>
            <seg n="c20ce478">
              Enligt EG-domstolens marknadsliberala logik är företagens rätt
              att flytta arbetskraft och tjänster överordnad löntagarnas rättigheter.
            </seg>
            <seg n="a2c34573">
              Konsekvensen av Laval är att löntagare från andra EU-länder inte
              har rätt till samma lön som värdlandets kollektivavtal ger inhemska
              löntagare. Två anställda som utför samma arbete på samma arbetsmarknad
              kommer att ha skilda rättigheter när det kommer till lön och arbetsvillkor
              beroende på den enskilde löntagarens nationalitet. Det är en ordning
              som Vänsterpartiet aldrig kommer att kunna acceptera.
            </seg>
            <seg n="e54bb3ba">
              Företag från andra EU-länder har genom Lavaldomen fått grönt
              ljus att konkurrera om anbud med lägre löner och sämre arbetsvillkor.
              Letter och polacker ska obehindrat kunna reas ut på den svenska
              arbetsmarknaden med konsekvensen att lönerna och arbetsvillkoren
              försämras för alla.
            </seg>
            <seg n="c1ca78c9">
              Herr talman! Lavaldomen har visat att hotet mot den svenska modellen
              kommer från EU:s grundprinciper. Principen om den fria rörligheten
              för arbete överordnas fackföreningarnas rätt att kräva avtal för
              alla anställda och av alla företag som agerar på vår arbetsmarknad.
              Detta hot kommer inte att kunna undanröjas genom initiativ på
              nationell nivå, inte heller genom olika förändringar i direktiv
              på EU-nivå.
            </seg>
            <seg n="fb728dba">
              Problemet är EU:s grundprinciper och fördrag. Då krävs enligt
              oss i Vänsterpartiet, med stöd av en lång rad fackliga företrädare,
              tydliga undantag från EU:s fördrag om man vill freda den svenska
              modellen.
            </seg>
            <seg n="b3304a5a">
              Jag vill påminna om att den svenska kollektivavtalsmodellen var
              avgörande för hur många röstade i folkomröstningen om svenskt
              EU-medlemskap 1994. Från förespråkarna för ett medlemskap hävdades
              att Sverige i förhandlingarna om ett eventuellt medlemskap fått
              garantier för att den svenska arbetsmarknadsmodellen skulle bestå.
              Utfallet av Lavalmålet har tydligt visat att de garantier som
              vi fick inte hade juridiskt värde.
            </seg>
            <seg n="fdfea9dc">
              Vänsterpartiet kräver i dag att de partier som stod på ja-sidan
              1994 står fast vid sitt löfte från folkomröstningskampanjen och
              ställer krav på att de garantier man då hävdade att man hade fått
              från EU-ledningen också görs juridiskt bindande i dag. Nu är det
              hög tid att stå upp för de löften som ni gav svenska folket i
              samband med folkomröstningskampanjen 1994.
            </seg>
            <seg n="365e2c5a">
              Herr talman! Den nu pågående ratificeringsprocessen ger oss en
              unik engångsmöjlighet att freda den svenska modellen. I dag kan
              vi tvinga fram ett formellt undantag. När klubban väl har fallit
              har den möjligheten glidit oss ur händerna. Missar vi den chans
              vi nu sitter på finns det inga ångerveckor.
            </seg>
            <seg n="b538c0ed">
              Genom ett undantag skulle Sverige kunna både garantera den unika
              svenska kollektivavtalsmodellen och stärka löntagarnas rättigheter
              i hela EU. Vänsterpartiet anser att riksdagen inte bör godkänna
              Lissabonfördraget innan ett juridiskt bindande undantag för den
              svenska kollektivavtalsmodellen finns med i ett reviderat förslag.
              Jag vill därför yrka bifall till reservation 5 från Vänsterpartiet,
              som just innebär krav på ett juridiskt bindande undantag för den
              svenska modellen.
            </seg>
            <seg n="0f867b62">
              Herr talman! Det här är min 40:e debatt i denna kammare. Jag
              får erkänna att det ofta har varit underhållande, men samtidigt
              ofta gett en eftersmak av meningslöshet. Vi i oppositionen har
              ju vunnit varje debatt, men förlorat varje omröstning. Men i dag
              har inte utgången av debatten i realiteten bestämts på de fyra
              borgerliga partiernas stängda partimöten. I dag är det vi i oppositionen
              som äger dagordningen. När vi vaknar i morgon bitti kommer vi
              inte att kunna lasta någon annan än oss själva för utfallet.
            </seg>
            <seg n="6279334e">
              För att Lissabonfördraget ska godkännas krävs tre fjärdedels
              majoritet. Det räcker med andra ord med 88 ledamöter som röstar
              nej under beslutspunkterna 9 och 10 för att stoppa ratificeringen
              och tvinga regeringen Reinfeldt att åka ned till Bryssel och framförhandla
              juridiskt bindande undantag för den svenska kollektivavtalsmodellen.
            </seg>
            <seg n="17482c7a">
              Vi i oppositionen har också chansen att skjuta beslutet till
              efter den så kallade Stråth-utredningen om Lavaldomens konsekvenser.
              Det räcker med att en sjättedel av riksdagens ledamöter stöder
              förslaget till vilandeförklaring och röstar nej under beslutspunkterna
              9 och 10 för att vi ska kunna hörsamma de krav som LO-kongressen
              har rest, nämligen att vi ska skjuta på behandlingen till efter
              Stråth-utredningen.
            </seg>
            <seg n="2645870e">
              Herr talman! År 1959 röstade Sveriges riksdag igenom den allmänna
              tilläggspensionen ATP. Det var en ödesfråga för den svenska välfärden,
              för byggandet av det svenska folkhemmet. ATP kunde genomföras
              först efter att folkpartisten Ture Königson röstat emot partilinjen
              och lagt ned sin röst. Königson motiverade sitt beslut med att
              han inte kunde se sina arbetskamrater hemma på Götaverken i Göteborg
              i ögonen om han hade försuttit denna möjlighet.
            </seg>
            <seg n="0b5982be">
              I dag står vi inför en minst lika stor ödesfråga för vårt land
              som ATP var en gång.
            </seg>
            <seg n="e099c21d">
              Jag vet att många socialdemokrater både i och utanför den här
              kammaren delar Vänsterpartiets uppfattning, att vi måste få ett
              juridiskt bindande undantag för att rädda den svenska kollektivavtalsmodellen.
              Jag uppmanar er socialdemokrater att ställa er samma fråga som
              Königson ställde sig 1959: Kommer ni att kunna se era arbetskamrater
              hemma på byggarbetsplatser, verkstadsgolv och åkerier i ögonen
              om ni försitter denna unika engångsmöjlighet att freda den svenska
              modellen och de svenska kollektivavtalen?
            </seg>
            <seg n="431d094b">
              I dag ligger makten över Lissabonfördraget och den svenska kollektivavtalsmodellen
              i händerna på Socialdemokraterna, Vänsterpartiet och Miljöpartiet.
              Vänsterpartiets beslut är klart. Vi kommer att rösta för reservation
              5 och kräva juridiskt bindande undantag för den svenska kollektivavtalsmodellen.
              Vi kommer att rösta nej under beslutspunkterna 9 och 10 för att
              tvinga regeringen att framförhandla ett sådant undantag, och vi
              kommer att säga ja till att riksdagen skjuter på beslutet om ratificering.
            </seg>
          </u>
          <note n="78a5aa8d">
            I detta anförande instämde Marianne Berg, Josefin Brink, Egon
            Frid, Wiwi-Anne Johansson, Jacob Johnson, Lena Olsson och LiseLotte
            Olsson (alla v).
          </note>
          <note type="speaker" n="4898ce6d">
            Anf. 3 MAX ANDERSSON (mp):
          </note>
          <u who="max_andersson_e19a12" xml:id="i-57593d93cf6e8111-0" n="377c6761">
            <seg n="66e8a1c9">
              Herr talman! Jag från Miljöpartiet yrkar bifall till reservationerna
              2, 4, 6, 7 och 8. Vi i Miljöpartiet står naturligtvis bakom samtliga
              våra reservationer, men för tids vinnande nöjer jag mig med detta.
            </seg>
            <seg n="2abc9324">
              Miljöpartiets grundläggande hållning i EU-frågan är att vi vill
              ha ett samarbete mellan våra grannländer. Vi vill inte att EU
              ska omvandlas till en superstat. Vi vill att makten ska ligga
              så nära människorna som möjligt. Vi är övertygade om att besluten
              blir bättre ju mer folken, vanliga människor, har att säga till
              om. Vi vill inte att EU omvandlas till en stat med president,
              egen försvarspolitik, egen armé och egna resurskrig. Det är inte
              den utvecklingen som vi vill se. Vi vill se ett samarbete.
            </seg>
            <seg n="c111123a">
              Då måste man fråga sig: Är Lissabonfördraget ett steg i den riktning
              som Miljöpartiet önskar se? Är det ett steg i rätt riktning, eller
              är det ett gigantiskt kliv åt fel håll? Miljöpartiet har mycket
              noggrant studerat detta fördrag, och vi har kommit fram till att
              det är ett fördrag som bör avslås därför att det får EU att ta
              stora steg i fel riktning. Vi får en EU-president, vi får ett
              principbeslut om en gemensam armé, och vi får en EU-utrikesminister.
              Ni föreslår en massiv maktöverföring från medlemsländerna till
              EU. Röstviktningen och maktförhållandena inom EU:s ministerråd
              genomgår en stor förändring där makten flyttar från små medlemsstater
              som Sverige till stora länder som Tyskland. Sveriges förmåga att
              säga nej i EU:s ministerråd när beslut tas med kvalificerad majoritet
              halveras på grund av dessa förändringar. Det är ingen liten förändring
              som vi talar om här.
            </seg>
            <seg n="78b8d81f">
              Över huvud taget är Lissabonfördraget, trots vad som har antytts
              från vissa håll, ingen liten fråga. Det gläder mig att riksdagen
              har insett att det är en stor fråga. Det ser man om inte annat
              på den enorma talarlista över människor som har anmält sig till
              dagens debatt. Detta är en stor och viktig fråga.
            </seg>
            <seg n="3e7e1ed5">
              Det är inget under att när denna fråga var uppe för beslut för
              tre år sedan, på den tiden då Lissabonfördraget fortfarande kallades
              EU-konstitutionen, var det väldigt många ledare i Europa som sade:
              Denna fråga är så viktig att vi inte kan få legitimitet för den
              på rätt sätt utan att vi frågar våra folk i folkomröstningar.
              Det var därför som man utlyste folkomröstningar i Spanien, Portugal,
              Frankrike, Holland, Storbritannien, Irland, Tjeckien, Polen, Estland
              och Danmark. Om det är något land som jag har glömt ber jag om
              ursäkt, men de var många. Jag glömde Luxemburg, förlåt.
            </seg>
            <seg n="b4f64a8f">
              Frankrikes premiärminister på den tiden sade till och med: En
              sann europé kan inte vara mot en folkomröstning.
            </seg>
            <seg n="33c662df">
              Men vad hände då när folken fick se detta fördrag, när de studerade
              vad det innehöll, och när debatten kom i gång på allvar? Det är
              på det sättet, som alla som har ägnat sig seriöst åt EU-frågorna
              vet, att riktigt stort folkligt engagemang i EU-frågorna får man
              först när det blir en folkomröstning, då människor har chans att
              påverka på riktigt. Det blev det i de länder som hade folkomröstningar.
            </seg>
            <seg n="e6fb8cbd">
              Vad hände då i Frankrike och Nederländerna när man hade folkomröstningar?
              Jo, man fick en stor debatt. Folk satte sig in i frågorna, och
              det blev ett nej. Då bestämde man sig för att fördraget skulle
              läggas i frysboxen i två år. Slutresultatet blev att man döpte
              om det och gjorde några små huvudsakligen kosmetiska förändringar.
              Det är någon som har angett att 4 procent av paragraferna har
              blivit ändrade. Det är, mellan tummen och pekfingret, en ganska
              bra uppskattning.
            </seg>
            <seg n="7da72244">
              Sedan döpte man om det. Men då hade man sett vad som hände när
              folken fick rösta. På samma sätt hade Miljöpartiet, och för den
              delen Vänsterpartiet, krävt att vi skulle få ta ställning till
              fördraget i Sverige.
            </seg>
            <seg n="98db555e">
              Vad var det som hände? Jo, då blev det nej. Alltså bestämde sig
              EU-ledarna för att man inte skulle ha några fler folkomröstningar
              om den här frågan om de inte är absolut omöjliga att undvika eftersom
              det finns risk att folken säger nej. Det var ett enda land vars
              grundlag inte tillåter en sådan här stor maktöverföring utan att
              man frågar folket, och det var Irland. Och vi vet hur det gick.
              Det blev ett nej igen.
            </seg>
            <seg n="74d7db30">
              Detta är en kontroversiell fråga, och det är ingen liten fråga.
              Vi från Miljöpartiets sida anser att vi borde ha en folkomröstning
              även här i Sverige. Det är fel att riksdagen tar detta beslut
              här och nu. Det är ännu mer fel med tanke på att den borgerliga
              majoriteten och Socialdemokraterna i valet år 2006 ständigt försökte
              undvika debatt om den nya EU-grundlagen genom att hänvisa till
              att det inte fanns något förslag som låg på bordet. Just då låg
              förslaget i frysboxen. Frågan om Lissabonfördraget har därför
              aldrig debatterats i ett allmänt val. Men ändå ville regeringen,
              med stöd av Socialdemokraterna, anta fördraget utan att låta folkets
              röst bli hörd.
            </seg>
            <seg n="3b6a28b2">
              Herr talman! Jag vill gå över till en annan fråga. När Sverige
              gick med i EU 1995 sades det uttryckligen i de dokument som kom
              från regeringen och som riksdagen antog att det var under förutsättning
              att riksdagens ställning inte skulle urholkas i väsentlig grad.
              Nu vet vi hur det gick. Det blev så i alla fall. Riksdagen är
              inte längre lika viktig som den en gång var. Det är på grund av
              EU-medlemskapet. Även Lagrådet har konstaterat detta. I sitt remissvar
              har Lagrådet konstaterat att utvecklingen sammanlagt har lett
              till att riksdagens ställning reellt sett har urholkats i väsentlig
              grad. Enligt Lagrådet kan man visserligen anta Lissabonfördraget
              i alla fall, utan en grundlagsändring. Men det är ändå tveksamt.
            </seg>
            <seg n="9c858ffd">
              Nu sammanfattar jag Lagrådets ståndpunkt på ett sätt som en jurist
              kanske skulle anse är en något överkoncis sammanfattning. Men
              det är icke desto mindre en tämligen korrekt sammanfattning från
              Lagrådets sida.
            </seg>
            <seg n="bf66c0ad">
              Lagrådet konstaterar och anmärker att förekomsten av majoritetsbeslut
              i EU leder till att varken de svenska väljarna eller riksdagen
              kan ställa någon till ansvar i de fall där den svenska representanten
              har blivit nedröstad i ministerrådet. Detta innebär att vad som
              är en fundamental princip för den svenska statsstyrelsen inte
              får genomslag inom det område där överlåtelse av beslutanderätt
              sker.
            </seg>
            <seg n="04a2e48e">
              Lissabonfördraget innebär en stor mängd överlåtelser av makt
              till EU. Det innebär att en av de fundamentala principerna för
              den svenska demokratin undergrävs.
            </seg>
            <seg n="eec5ab3f">
              All offentlig makt i Sverige utgår från folket, och riksdagen
              är folkets företrädare. Men våra möjligheter att påverka besluten
              undergrävs varje gång ett nytt maktområde flyttas till EU.
            </seg>
            <seg n="ebe2bf87">
              Det har förts en mycket intensiv diskussion bland jurister, statsvetare
              och politiker om det över huvud taget är möjligt att anta Lissabonfördraget
              utan en grundlagsändring.
            </seg>
            <seg n="5cc63b10">
              Konstitutionsutskottet har tvingats till den något kuriösa slutsatsen
              att man för att undvika en grundlagsändring måste tolka Sveriges
              grundlag så att riksdagen genom ett beslut med tre fjärdedels
              majoritet kan förändra det svenska statsskickets principer på
              ett sådant sätt att det som står i regeringsformen inte längre
              gäller. Det är konstitutionsutskottets slutsats, om än i något
              andra ordalag.
            </seg>
            <seg n="003aefc6">
              Riksdagen kan tolka grundlagen lite hur som helst det är inte
              en juridisk formulering, men det är så det är i praktiken. Jag
              tycker att det är synd att man tvingas till sådana saker för att
              kunna driva igenom det här fördraget i enlighet med EU:s tidtabell.
            </seg>
            <seg n="35980670">
              Det borde egentligen vara en grundläggande princip att när det
              handlar om grundlagsfrågor använda försiktighetsprincipen. Man
              ska inte stressa igenom ett beslut som troligtvis, eller åtminstone
              möjligtvis, egentligen kräver en grundlagsändring, utan sådana
              saker bör tas seriöst. Skälet till att vår grundlag inte passar
              ihop med EU:s tidsplanering är inget bra skäl för att undvika
              en grundlagsändring.
            </seg>
            <seg n="bf1670c5">
              Miljöpartiet kräver en folkomröstning om Lissabonfördraget. Vissa
              frågor är alldeles för stora för att politiker själva ska få ta
              ställning till dem.
            </seg>
            <seg n="50e5794d">
              Vi anser också att Lissabonfördraget inte bör antas utan att
              man tar detta tillfälle i akt att söka garantier för den svenska
              kollektivavtalsmodellen, som just nu är under hot från EU. Särskilt
              anser vi att man inte ska acceptera Lissabonfördraget utan att
              ta detta tillfälle i akt att söka juridiskt grundmurade undantag
              från EMU på det sätt som Danmark och Storbritannien redan har
              fått. Vi har krävt detta i motioner och i inlägg här i riksdagens
              talarstol. Men regeringen har inte varit det minsta intresserad
              av att söka dessa garantier. Det är beklagligt.
            </seg>
            <seg n="7793b124">
              Miljöpartiet har under de fem år som den här processen varit
              i gång lagt fram många förslag om att saker och ting borde ha
              skötts på ett annat sätt. Några av förslagen har den föregående
              regeringen faktiskt gett visst stöd. Men den övervägande majoriteten
              har inte kommit till uttryck i texten.
            </seg>
            <seg n="8705461f">
              Vi har en konstruktiv EU-politik. Men det här förslaget är dåligt.
              Det bör avslås här i dag. Framför allt bör det inte antas utan
              att svenska folket får säga sitt.
            </seg>
          </u>
          <note n="6e873ef5">
            I detta anförande instämde Lage Rahm (mp).
          </note>
          <note type="speaker" n="f1fc8440">
            Anf. 4 GÖRAN LENNMARKER (m):
          </note>
          <u who="goran_lennmarker_16250b" xml:id="i-822a751ae2231f4c-0" n="1523c92e">
            <seg n="3501b660">
              Herr talman! Europafrågan, Europasamarbetet, handlar i grunden
              om frihet och fred. Europa är en världsdel som verkligen har haft
              krig och förtryck som kännetecken.
            </seg>
            <seg n="a8ff0474">
              Världskrigen startade och utkämpades i Europa. Nationalsocialismen,
              kommunismen och fascismen härjade i vår världsdel. Skyttegravar
              och koncentrationsläger är delar av Europas historia. Vi har alltså
              inte bara de vackra katedralerna och allt det goda vi har gjort
              och allt det som vi gärna ser och betonar, utan vi har också en
              mörk historia i Europa. Det är det som ligger bakom strävan att
              mellan länderna skapa ett starkt förpliktande samarbete.
            </seg>
            <seg n="3f1403fd">
              Det här var inte bara i den gamla europeiska historien, på farfars
              och mormors tid. För 20 år sedan var hela östra Europa under kommunistiskt
              förtryck. För 15 år sedan var det krig på västra Balkan. För 15
              veckor sedan var det krig i Georgien.
            </seg>
            <seg n="d0959ce1">
              Tron att det här ligger långt bakom att vi på något sätt kan
              säga att den eviga freden finns där; vi behöver inte vårda och
              värna det vi har uppnått genom den europeiska integrationen är
              en alldeles felaktig föreställning.
            </seg>
            <seg n="50fd7a08">
              Vi behöver en europeisk union, en europeisk union som är öppen
              för alla europeiska länder som vill komma med och som uppfyller
              villkoren: demokrati, mänskliga rättigheter och rättsstat.
            </seg>
            <seg n="2a353d5e">
              EU behövs kanske särskilt nu om vi går mot sämre tider. Av erfarenhet
              vet vi att det när det inte går så bra, när solen inte skiner,
              är lätt att ropa på protektionism, att stänga gränser och att
              försöka lösa sina egna problem på grannens eller handelspartners
              bekostnad. Det var ju så det gick till på 1930-talet när en finansiell
              kris blev till en stor långvarig depression och länderna skickade
              upp tullmurar mot sina grannländer. Det blev krig, och världshandeln
              försvann praktiskt taget. Det var den nationella egoismen som
              stod i centrum.
            </seg>
            <seg n="ccc9e29c">
              Det vi har lärt oss i Europa är att vi måste ha mekanismer för
              att se till att det inte händer igen inte att avfärda det med
              att det väl inte spelar någon roll. Själva idén med detta är att
              vi förpliktar oss att hjälpa och stödja varandra och att samarbeta
              med varandra även i tider som inte är så positiva.
            </seg>
            <seg n="aa8c3195">
              Jag hade förmånen att vara med i det konvent som i allt väsentligt
              arbetade fram det som nu är Lissabonfördraget. Där var naturligtvis
              den centrala frågan: Om vi nu ska ha ett sådant här samarbete,
              om det är viktigt för frihetens och fredens skull, hur ska vi
              då balansera mellan det vi ska göra gemensamt på europeisk nivå
              och det vi inte ska göra på europeisk nivå? Var och en förstår
              att om vi överlägger för mycket på EU-nivå kommer det här att
              spricka. Inte kan man få ett samarbete över en hel kontinent om
              EU ska göra för mycket.
            </seg>
            <seg n="5a92045f">
              Å andra sidan: Om EU inte levererar, om medborgarna undrar vad
              vi har ett samarbete till om det inte blir något resultat, kommer
              det också att vara ett bristande förtroende för att det här samarbetet
              fungerar.
            </seg>
            <seg n="482c6e8a">
              Det intressanta är att vi under de senaste 20 åren i Europa har
              sett en oerhörd decentralisering tvärtemot vad vi kunde höra i
              de två tidigare anförandena här i Europa. Nästan 20 nya länder
              har uppstått i Europa de centralasiatiska länderna inte medräknade.
            </seg>
            <seg n="de7568dd">
              Gamla större länder har delats upp i mindre länder en oerhörd
              decentralisering. Vi har också en överföring till en marknad som
              gjort att det tagits bort från det offentliga. Vi har till exempel
              inga televerk längre som monopol för att hantera telefrågor, utan
              vi har en rad konkurrerande telebolag.
            </seg>
            <seg n="dd50ea13">
              I åtskilliga länder har man decentraliserat inom offentlig förvaltning
              i Spanien, Belgien och Storbritannien. Man har fört offentlig
              makt från huvudstäderna och ut till regioner. Det är den verklighet
              som vi har sett.
            </seg>
            <seg n="ca6858c9">
              Det är så intressant att, i ett läge där man har en stark och
              stor decentraliseringsprocess som konventet i början av 2000-talet,
              överväga vad vi ska göra gemensamt och vad vi inte ska göra gemensamt.
              Att få just en balans som fungerar och som fungerar för en hel
              kontinent var den stora uppgiften.
            </seg>
            <seg n="3a1cb80f">
              Vi kom från 28 länder och satt i ett konvent dominerat av en
              absolut majoritet av riksdagsledamöter, det vill säga ledamöter
              från nationella parlament. Det är faktiskt första gången i Europas
              historia som nationella parlament är de som startar processen
              och är den bestämmande delen i det hela. I Europas tidigare historia
              var det minsann stormakter som i hemliga överläggningar eller
              i diplomatiska slutna rum kom överens om hur man skulle göra.
              I konventet däremot hade vi den mest öppna process som vi någonsin
              sett i Europas historia.
            </seg>
            <seg n="bc0cbad7">
              Vad kom vi då fram till? Ja, i grunden kom vi nog fram till att
              det med det befintliga EU är en ganska bra balans.
            </seg>
            <seg n="f15c4077">
              Vad är då den stora balansen mellan vad EU gör och vad EU inte
              ska göra.
            </seg>
            <seg n="8237c16d">
              Jag ska bara ta några huvuddrag. EU har rätt att lagstifta på
              vissa områden som man har definierat och som vi från medlemsländerna
              har lämnat över och sagt att EU där har rätt att lagstifta. Det
              kallas för kompetens på EU-språk.
            </seg>
            <seg n="01dd2062">
              EU får bara lagstifta inom det som vi har givit EU rätten att
              göra. EU har ingen generell rätt att göra detta, utan den rätten
              ligger kvar hos medlemsländerna. Men vissa saker har vi sagt att
              man ska kunna lagstifta om.
            </seg>
            <seg n="03f30848">
              Vad är det då för lagstiftningsområden? Det är sådant som berör
              handel, ekonomi och inre marknad. Det finns en hel del lagstiftning
              där. Den är inte alltid så dramatisk.
            </seg>
            <seg n="88faaebf">
              Gräsklipparens bullernivå är kanske inte det mest dramatiska
              i lagstiftningen. Men det är naturligtvis viktigt. Det är för
              den delen en miljö- och trivselfråga.
            </seg>
            <seg n="13343738">
              Det är den ena typen. Den andra är sådant som rör miljöfrågor.
              Skälet är att miljöfrågor rör sig över gränser. Det som finns
              i vatten och luft står inte still. Det rör sig över nationsgränser.
              Där behöver vi ha gemensam lagstiftning.
            </seg>
            <seg n="64a21fc4">
              Det är också sådant som lagstiftning som berör vår fria rörlighet
              över gränserna. Människor flyttar och rör sig. Det finns saker
              som berör detta. Där har också EU betydande rätt att stifta lag.
            </seg>
            <seg n="3379760b">
              EU har därutöver ett ansvar för utrikespolitik och för den gemensamma
              valutan. Sedan finns det en hel del områden där EU har rätt att
              stödja, samordna och komplettera. Men där får EU inte stifta lag.
            </seg>
            <seg n="6389085a">
              EU får inte bestämma över de nationella parlamenten i de frågorna.
              Men där kan EU hjälpa till. Ta utbildningsområdet. Man ordnar
              utbildningsprogram för att hjälpa till exempel studenter att studera
              i andra länder. Det innebär att EU inte får lagstifta att ta över
              utbildningspolitiken.
            </seg>
            <seg n="eb734f51">
              Här har vi varit noggranna i uppbyggnaden av det hela för att
              just se till att vi noga från medlemsländerna bestämmer vad EU
              ska göra och därmed också vad EU inte ska göra.
            </seg>
            <seg n="9c51b107">
              Har vi en decentralisering i Europa är den här frågan extra viktig.
              Det gäller att se till att vi inte slarvar i den delen. Det intressanta
              där är att vi hade en hel del medlemmar som kom från länder som
              just hade blivit självständiga. Vi hade till och med en del som
              hade suttit i fängelse under kommunisttiden som dissidenter och
              som kämpat för sitt lands frihet.
            </seg>
            <seg n="8d810fc2">
              Är man i den situationen att man har slagits för sitt lands självständighet
              och frihet går man inte och säger: Det kan vi lämna iväg med en
              klackspark. Man är tvärtom otroligt noga med att säga: Vi vill
              minsann ha vår nationella självbestämmanderätt. Men vi inser samtidigt
              att frågor på den nivån är gränsöverskridande och att vårt land,
              ofta vårt lilla land, får ett bättre inflytande i och med att
              vi har beslutandeordningar som är gemensamma.
            </seg>
            <seg n="ec7edc7a">
              Vad är det då som är viktigt och där vi inte har lämnat över
              beslutanderätt till EU? Den stora frågan är att EU inte har någon
              beskattningsrätt. EU får inte beskatta medborgarna. Det har vi
              sagt ligger kvar hos medlemsländerna.
            </seg>
            <seg n="d0b84983">
              Vi har en medlemsavgift till EU på ungefär 1 procent av bnp.
              Vi kan jämföra med de offentliga utgifterna som ligger väl över
              50 procent i Sverige så får vi storleksordningen. Jag brukar ibland
              jämföra med USA. Där ligger 20 procent av bnp i Washington.
            </seg>
            <seg n="08c2ec3e">
              I Europa har vi 1 procentenhet som vi betalar in i medlemsavgift.
              För Sveriges del får vi tillbaka ungefär hälften normalt sett.
              Kommande år i budgeten får vi nästan tillbaka hela vår medlemsavgift.
              Det beror på att vi kommer att ha extra låg medlemsavgift nästa
              år. Men det är mer ett undantag än en regel.
            </seg>
            <seg n="418d86d8">
              Det gör att vi har ett EU som därmed inte kan ge sig in på de
              stora skattefinansierade områdena sjukvård, skola, pensioner,
              försvar och bistånd. Alla dessa kräver stora offentliga insatser.
              De sköter vi hemma i medlemsländerna och ofta inte ens på nationell
              nivå utan kanske regionalt och kommunalt.
            </seg>
            <seg n="d2aac4f2">
              Erfarenheten är att decentralisering där är väsentligt mycket
              bättre. Det är på det sättet en ganska genial konstruktion. Vi
              fokuserar på sådan lagstiftning och sådana understödjande åtgärder
              som vi behöver för just det gränsöverskridande. Men vi ser till
              att den stora delen av offentlig verksamhet och sådant ligger
              kvar i medlemsländerna.
            </seg>
            <seg n="c2baeeaf">
              Det är också förklaringen till att EU inte kan agera så mycket
              under finanskrisen. Varför kan EU inte agera? EU får inte ta upp
              lån, EU har ingen beskattningsrätt och EU får inte underbalansera
              sin budget. Det är precis så som vi har skapat EU. Därför kan
              inte EU i det fallet agera, utan det blir medlemsländerna med
              sin beskattningsrätt, rätt att underbalansera och ta upp lån som
              kan utfärda finansiella garantier.
            </seg>
            <seg n="519270b6">
              Det var på tre områden som vi i konventet tyckte att EU behövde
              vässa sin förmåga. Ett område är det uppenbara. Det fanns 15 länder
              i EU när vi kom in år 1995. I dag är vi 27. Vi från Sveriges riksdag
              hoppas verkligen att vi kan bli kanske ett fyrtiotal länder om
              hela kontinenten så önskar och vill komma med.
            </seg>
            <seg n="21c0258a">
              Då måste man ha beslutsordningar som innebär att man har mer
              av majoritetsomröstningar. Var och en kan förstå att det är en
              viss skillnad om det är 15 eller 40 länder som ska besluta. Därför
              har man en rad åtgärder i fördraget som innebär att vi fattar
              flera beslut med majoritet.
            </seg>
            <seg n="63045457">
              Vi är också bättre förankrade i Europaparlamentet. Jag tycker
              att det är rätt att man inte bara har ministerrådet utan också
              Europaparlamentet som medbeslutande. Det blir nästan som två kammare
              som då ger ett bättre beslutsunderlag.
            </seg>
            <seg n="993b8792">
              Dessutom inför vi någonting som jag tror är mycket viktigt, och
              vi är kanske till och med bara i början. Det är att nationella
              parlament, riksdagar, ska spela en större roll i EU:s beslutsfattande.
            </seg>
            <seg n="2ce1b5a4">
              Ni kan förstå att eftersom vi var majoriteten i konventet talade
              vi i egen sak. Men bakom det låg övertygelsen om att det är viktigt
              vi i de nationella parlamenten har koll på vad EU gör och framför
              allt kan kontrollera att EU inte drar till sig för mycket makt
              utan att vi kan spärra den frågan. Vi inför ett särskilt varningssystem,
              gult kort, för att just kunna klara av det.
            </seg>
            <seg n="1c96eb8f">
              Vi har också en rättighetskatalog som är viktig. Sven-Erik Österberg
              nämnde det i sitt anförande. Det innebär att EU självt i EU:s
              institutioner och EU-lagstiftning måste följa denna. Det gäller
              inte den nationella lagstiftningen utan i EU:s eget interna arbete.
              Där för man upp det på en högre standard och får därmed skyddsnivå
              som medlemsländerna har. Det är en mycket bra sak. Dessutom underkastas
              EU Europarådets standard. Det är också en sak som vi från svensk
              sida har kämpat för.
            </seg>
            <seg n="a50ef01a">
              Den andra huvudfrågan är att vi måste bli bättre på att bekämpa
              grov organiserad brottslighet. Är det någonting som förenar medborgare
              runt om i Europa är det frågan varför vi inte bättre bekämpar
              grov organiserad brottslighet, trafficking och många andra förfärliga
              saker. Där ger vi EU ökade möjligheter att förstärka sitt rättssamarbete.
              Det är verkligen en fråga där vi har ett starkt folkligt stöd
              för att förbättra den kapaciteten.
            </seg>
            <seg n="0903e3cb">
              Det tredje som vi tycker är viktigt som ligger i Lissabonfördraget
              är att skapa en mer sammanhållen och bättre fungerande gemensam
              utrikespolitik. Där är läget sådant att vi kan fråga oss: Om vi
              inte har det, vilka är det då som har inflytande i Europa? Det
              är inte de små länderna.
            </seg>
            <seg n="445d16b8">
              Tänk er när G 20-länderna möttes i slutet på förra veckan. Det
              är fortfarande så att det är de stora europeiska länderna som
              i praktiken ska representera Europa. Om vi kan bygga upp det gemensamt
              innebär det att små och medelstora länder kan få ett betydligt
              större inflytande. Har man bra idéer kan man få ett ännu större
              inflytande och kan påverka. Det behöver vi verkligen.
            </seg>
            <seg n="3e11863b">
              Det gäller inte bara på den globala nivån utan också när vi diskuterar
              relationen till Ryssland. Det är väl bättre att vi i Europa gemensamt
              diskuterar oss fram till hur vi ska ha relationen med Ryssland
              än att ett antal stora länder själva bestämmer detta och i praktiken
              därmed kommer att avgöra det sätt varpå vi ska ha relationen.
            </seg>
            <seg n="7cf952dd">
              Herr talman! Lissabonfördraget kanske inte är det största steget
              i EU:s historia, men det är ett betydelsefullt steg. Det gör framför
              allt att vi kan ha ett Europa där det är öppet för alla de europeiska
              länderna att komma in. Det är en historiskt avgörande fråga.
            </seg>
            <seg n="77f05af8">
              Sveriges riksdag är i den meningen nästan originell. Vi säger
              att vi ska kämpa för Turkiets rätt att vara med enhälligt. Vi
              säger att Ukraina, Moldova och Vitryssland också ska ha möjligheten
              att komma med i EU. Det är naturligtvis inte Lukasjenkos Vitryssland,
              utan ett demokratiskt Vitryssland.
            </seg>
            <seg n="24d0e1c0">
              Ska vi klara den väldigt viktiga målsättningen att få ett Europa
              som är helt och fritt är Lissabonfördraget ett viktigt och nödvändigt
              steg i detta.
            </seg>
          </u>
          <note n="2dbda11e">
            I detta anförande instämde Willemo Carlsson (m) och Sven Gunnar
            Persson (kd).
          </note>
          <note type="speaker" n="cce2e95f">
            Anf. 5 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-c5887e7cf75f4246-1" n="44474c0b">
            <seg n="931c3949">
              Herr talman! Jag kan konstatera efter Göran Lennmarkers anförande
              att vi i allra högsta grad delar grundsynen på EU och tron på
              att samverkan är bättre än att agera nationellt. Inte minst kanske
              vi ser det i det läge vi är i nu, med lågkonjunkturen och varslen
              som går över vårt land och hur man stabiliserar upp det läge som
              har varit. Jag tycker att det är en alldeles utmärkt beskrivning
              av hur det gick till på 30-talet. Man ser att det finns en annan
              väg man kan hantera i öppenhet med andra delar.
            </seg>
            <seg n="7ab12c3b">
              Det är precis det här som gör att också vi vill säga ja till
              Lissabonfördraget. Man ska kunna ha ett fördrag och en ordning
              som gör att man kan samarbeta mellan länderna och ha ett regelverk
              som faktiskt är anpassat till storleken på unionen, för att uttrycka
              sig enkelt. Det är viktigt i sig.
            </seg>
            <seg n="740ee714">
              Däremot nämnde Göran Lennmarker ingenting om det som var huvudtråden
              i mitt anförande oron för vad som också händer i kölvattnet av
              EU-samarbetet. Det handlar om det som händer för svenska löntagare
              i och med Lavaldomen. Om vi inte kan organisera det här på rätt
              sätt nu kan domen innebära att man kan riskera att lönedumpning
              kommer att förekomma i vårt land, vilket är oroande. Framför allt
              drabbar detta människor som oftast har små inkomster och är lägre
              utbildade. Det är de som blir mest utsatta genom lönedumpning.
            </seg>
            <seg n="6f8119a1">
              Min fråga till Göran Lennmarker är: Vad är Göran Lennmarker beredd
              att göra för att medverka till att vi kan se till att detta rättar
              till sig så att svenska kollektivavtal kan gälla för arbete som
              utförs i Sverige? Vi ser att lönedumpning riskerar att bli en
              följd av Lavaldomen. Vad är Göran Lennmarker beredd att göra åt
              detta?
            </seg>
          </u>
          <note type="speaker" n="7477230b">
            Anf. 6 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-1" n="1523c92e">
            <seg n="d39b479f">
              Herr talman! Först och främst är det mycket glädjande att vi
              har en bred samsyn på grunderna för EU-samarbetet. Det är inte
              en blockskiljande fråga, utan vi har en samsyn. Det ligger också
              bakom det vi nu ser med själva fördraget. Förhoppningsvis kan
              vi med bred majoritet, inte bara med tre fjärdedelar utan med
              mer än så, ratificera fördraget här i riksdagen.
            </seg>
            <seg n="f1a89647">
              Det är viktigt. Om EU-samarbetet ska fungera krävs det att det
              har en bred förankring i medlemsländerna. Erfarenheten har visat
              att det ofta har en väldigt bred förankring. Vi hade ju en folkomröstning
              en gång i tiden just för att skapa denna breda förankring för
              vårt medlemskap.
            </seg>
            <seg n="78368a76">
              Det andra jag vill säga till Sven-Erik Österberg är att när det
              gäller frågor som Lavaldomen och kollektivavtalsrätt innebär inte
              Lissabonfördraget någon påverkan i den delen. Det är frågor som
              vi får hantera inom ramen för det befintliga fördraget det som
              EU arbetar med nu. Det handlar ju inte om det framtida EU utan
              om det nuvarande.
            </seg>
            <seg n="6d448866">
              Därför är vi oerhört noggranna med att säga att detta är en annan
              fråga; det är en aktuell EU-fråga som inte har med fördraget att
              göra. Fördraget ger spelregler för framtiden, och i de här avseendena
              påverkar inte det spelreglerna. Jag tycker att det är viktigt
              att säga detta, och det är också orsaken till att jag själv inte
              tar upp det här i mitt anförande. Jag tycker att det är en annan
              fråga.
            </seg>
            <seg n="60bc137a">
              Sven-Erik Österberg ställer frågan om vad jag själv kan göra.
              Såsom riksdagsledamot som normalt inte sysslar med arbetsmarknadsfrågor
              får jag väl erkänna att det här inte är en fråga som jag personligen
              ägnar så mycket av min kraft åt. I utrikesutskottet sköter vi
              inte så mycket av de här frågorna, utan de ligger mer på arbetsmarknadsutskottet.
            </seg>
            <seg n="9f60a920">
              Men låt mig säga att jag tror att det är väldigt viktigt och
              det tror jag definitivt att regeringen och alla allianspartier
              stämmer in i att notera att det finns en oro för detta.
            </seg>
          </u>
          <note type="speaker" n="693fdc0b">
            Anf. 7 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-c5887e7cf75f4246-2" n="44474c0b">
            <seg n="82265443">
              Herr talman! Jag kan ha stor respekt för att inte Göran Lennmarker
              dagligen ägnar sig åt hur man ska lösa Lavalfrågan. Dessvärre
              har inte heller regeringen gjort det. Det är det min oro gäller.
              Jag har haft flera debatter i den här kammaren just om detta.
            </seg>
            <seg n="9ee7c831">
              Det är helt rätt att Lissabonfördraget inte hänger ihop med Lavaldomen.
              Den synen delar jag. Men sammantaget i synen på EU och svenska
              folkets oro för framtiden ser man att ett system med EU går in
              i sådant som man tycker är viktigt för Sverige att kunna bevara
              och se till så att det fungerar. Om vi dessutom tar ett steg längre
              läggs detta på något sätt ihop i samma skål.
            </seg>
            <seg n="1c102dad">
              Därför tycker jag att det är viktigt för oss som är positiva
              till EU att vi är tydliga med hur vi kan undanröja den oro som
              svenska folket känner på den här punkten. Det gäller inte minst
              löntagarna, och inte minst de löntagare som ligger i de zoner
              som har den största risken för lönedumpning. Vi måste kunna ge
              ett klart och tydligt besked.
            </seg>
            <seg n="96496717">
              Det är bra med samsyn, säger Göran Lennmarker. Men det är också
              viktigt från moderat håll att inte slita på denna samsyn så att
              den slits sönder i detta läge. Det här fordrar att vi kan reda
              ut de här sakerna klart och tydligt och ge besked om hur det fungerar.
              Då kan vi också få en öppnare och mer positiv syn på EU i breda
              folklager. Det tror jag är det bästa för EU-samarbetet; det tjänar
              på att vi successivt kan få undan den skepsis som finns i det
              svenska samhället.
            </seg>
            <seg n="73f4b6b6">
              Min fråga gäller inte direkt vad Göran Lennmarker ska göra fysiskt.
              Men jag kanske hade hoppats att han skulle säga att han med krafttag
              påverkar sitt parti och försöker verka i regeringen i denna riktning.
              Det är viktigt att vi agerar i den här frågan så att vi kan räta
              ut de frågetecken som finns och känna att vi står på stadig grund
              när vi går vidare med Lissabonfördraget. Men Lennmarker har ju
              en chans till att kommentera detta.
            </seg>
          </u>
          <note type="speaker" n="066c281a">
            Anf. 8 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-2" n="1523c92e">
            <seg n="7f30fc74">
              Herr talman! Jag tror att samsynen är viktig. Det är riktigt
              som Sven-Erik Österberg säger; man måste alltid vårda en samsyn.
              Båda parter måste ta hänsyn till varandra. Om man ser tillbaka
              på vårt EU-medlemskap tycker jag att vi har strävat från ömse
              sidor mot att se till att vi på det sättet har kunnat hålla ihop
              och kunnat göra gemensamma bedömningar. Så har det varit när vi
              ibland har haft lite olika perspektiv och stått på lite olika
              startpunkter. Så har det ju varit det är liksom själva idén i
              en demokrati att vi är skilda partier och har olika åsikter.
            </seg>
            <seg n="fb90ba4d">
              När det gäller konsekvenserna av Lavaldomen får vi väl avvakta
              den Stråthska utredningen och se vad den kommer fram till, om
              jag har förstått det rätt. Jag vet inte vad den ska komma fram
              till. Jag tror att Sven-Erik Österberg har bättre information
              än jag i den delen. Med utredningen som grund kan vi väl se om
              vi kan ha ett gemensamt agerande. Men återigen: Det kan jag inte
              säga här och nu, för jag känner inte till vad utredningen kommer
              fram till. Men jag hoppas att det ska kunna finnas möjlighet till
              detta.
            </seg>
            <seg n="63ff94f2">
              Låt mig än en gång säga att styrkan är att vi fem partier tillsammans
              ändå står enade i själva ratificeringen av Lissabonfördraget.
              Det är ett viktigt steg för Europa och för Sverige att göra detta.
            </seg>
          </u>
          <note type="speaker" n="5a925439">
            Anf. 9 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-1" n="599f5c57">
            <seg n="f940f0dc">
              Herr talman! Det var ett vackert och i många lägen stämningsfullt
              anförande av Göran Lennmarker, men det var ett anförande som egentligen
              på många sätt hade väldigt lite att göra med den fråga vi diskuterar
              i dag, nämligen Lissabonfördraget. Det centrala i det här dokumentet
              är ju inte frågan om fred, demokrati eller utvidgning utan det
              är alla de centrala områden där makt kommer att flyttas från den
              här kammaren, från det svenska folket, till överstatlig EU-nivå.
            </seg>
            <seg n="aa99039e">
              Jag har mycket svårt att förstå hur ökad överstatlighet skulle
              kunna leda till fred i Europa eller att det faktum att besluten
              fattas längre bort från svenska folket skulle göra EU mer demokratiskt.
              Jag har för den delen också svårt att förstå att det skulle underlätta
              en utvidgning i öst att EU skaffar sig en gemensam rymdpolitik.
            </seg>
            <seg n="2235f1cc">
              Men det var egentligen inte därför jag begärde replik. Jag vet
              att Göran Lennmarker har lång erfarenhet av EU-politik. Jag kan
              nog erkänna att den till och med är längre än min egen. Lennmarker
              redogjorde tidigare bland annat för sitt arbete i det europeiska
              konventet. Då minns säkert Lennmarker det löfte som hans eget
              parti tillsammans med de andra partierna på ja-sidan gav svenska
              folket i samband med folkomröstningen 1994. Då gick den dåvarande
              borgerliga regeringen och dess arbetsmarknadsminister ut i valrörelsen
              och sade: Vi har fått garantier för att den svenska kollektivavtalsmodellen
              är garanterad med ett svenskt EU-medlemskap.
            </seg>
            <seg n="4281dc7a">
              Vi vet att det var ett skäl för många svenskar att faktiskt rösta
              ja till EU den gången. De kände att de hade de garantierna. Alla
              vi som har varit ute på en arbetsplats och träffat fackliga företrädare
              under den senaste tiden måste nog också erkänna att det finns
              en djup och berättigad oro över att de garantier vi fick i folkomröstningskampanjen
              inte var så mycket värda.
            </seg>
            <seg n="7c114f8a">
              Vi ser nu hur solidariteten bryts ned på den svenska arbetsmarknaden.
              Vi ser hur svenska löntagare ställs mot utländska löntagare på
              den svenska arbetsmarknaden i konkurrens om löner och villkor.
            </seg>
            <seg n="30809295">
              Frågan är nu, Göran Lennmarker: Är det inte dags för dig och
              partierna på ja-sidan att hålla fast vid de garantier ni gav svenska
              folket och ge oss ett juridiskt bindande undantag för den svenska
              kollektivavtalsmodellen?
            </seg>
          </u>
          <note type="speaker" n="22f3026a">
            Anf. 10 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-3" n="1523c92e">
            <seg n="4dd3bfb6">
              Herr talman! Att säkra frihet och fred i Europa, Hans Linde,
              kräver väl ändå att man har ett förpliktande samarbete i frågor
              som är betydelsefulla när det gäller relationerna mellan länder.
              Det är så vi har byggt upp hela EU-samarbetet. Vi har områden
              där vi stiftar gemensam lag som gäller i alla EU:s länder. Det
              är en viktig del i att få ihop de här länderna. Det gäller att
              göra det på ett sådant sätt att vi hittar balansen mellan det
              som är viktigt att göra gemensamt och det som vi bättre sköter
              nationellt eller lokalt.
            </seg>
            <seg n="655c016f">
              Det handlar framför allt om den teknik som vi har lärt oss i
              Europa och där andra kontinenter tycker att Europa har lyckats
              oerhört väl. Ekonomi, gemensam arbetsmarknad och alla saker som
              vi har antagit är sätt att klara detta för att i det praktiska
              livet, i den praktiska vardagen, få länder att fungera ihop bättre.
            </seg>
            <seg n="e7317256">
              När det gäller den svenska modellen på arbetsmarknaden kanske
              det visar sig efter Stråthutredningen att vi kan klara av detta,
              men det är en fråga som vi inte ska blanda in i frågan om Lissabonfördraget.
              Den har inte med Lissabonfördraget att göra. Den har att göra
              med hur EU fungerar och opererar i dag. Det följer vi i den löpande
              hanteringen både i ministerrådet och Europaparlamentet och även
              i riksdagen. Vi får dock några bättre instrument. Vi får ett större
              inflytande för de nationella parlamenten framöver. Det tror jag
              är en styrka i EU:s beslutsfattande.
            </seg>
          </u>
          <note type="speaker" n="caac9c58">
            Anf. 11 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-2" n="599f5c57">
            <seg n="28f057c6">
              Herr talman! Nu har vi fått höra det flera gånger: Frågan om
              den svenska kollektivavtalsmodellen ska inte blandas in i den
              här diskussionen. Det är en annan fråga som ligger utanför Lissabonfördraget.
            </seg>
            <seg n="b4d077e1">
              Jag tycker att det är en förvånande inställning. Har man läst
              Lavaldomen står det klart att den juridiska basen som EG-domstolen
              hänvisade till när man fattade sitt domslut, som har inneburit
              ett sådant stort hot mot den svenska modellen, var artikel 49
              i EG-fördraget. Den artikeln är det grundläggande problemet, och
              den artikeln lyfter man in i Lissabonfördraget helt oförändrad.
              Därför är detta en central frågeställning i diskussionen om Lissabonfördraget.
              Jag tycker att det är märkligt att inte diskutera det fördrag
              som vi har på vårt bord i dag.
            </seg>
            <seg n="32f8bddf">
              Vi får höra från Göran Lennmarker att vi ska invänta Stråthutredningen.
              Ja, jag tycker att det skulle vara alldeles utmärkt att invänta
              Stråthutredningen som kommer den 15 december. Låt oss skjuta på
              antagandet av Lissabonfördraget till efter det. Det är ingen ko
              på isen. Vi har inte någon brådska. Efter det att Irland har sagt
              nej och Tjeckien har skjutit på sin ratificeringsprocess vet vi
              att vi har gott om tid att avvakta med det här beslutet. Det är
              ett av skälen till att Vänsterpartiet har lämnat in en vilandeförklaring.
              Vi ser att detta ger oss en möjlighet att skjuta på ratificeringen
              och invänta Stråthutredningen, som Göran Lennmarker pratade om.
            </seg>
            <seg n="689c6094">
              Jag återgår till min grundfråga som jag tycker att Lennmarker
              flyr undan ifrån. När ska man stå fast vid de garantier som man
              faktiskt gav svenska folket i folkomröstningskampanjen 1994? Då
              gick man ut och lovade svenska folket att den svenska kollektivavtalsmodellen
              var garanterad med EU-medlemskapet. Det har visat sig att de garantierna
              inte var någonting värda. Nu är det dags att se till att de löftena
              också omsätts i verklighet och blir juridiskt bindande. Vi ser
              hur andra länder, som Danmark och Storbritannien, har begärt juridiskt
              bindande undantag på andra områden. Varför kan inte Sverige göra
              detsamma?
            </seg>
          </u>
          <note type="speaker" n="2c676fa9">
            Anf. 12 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-4" n="1523c92e">
            <seg n="ccca5fac">
              Herr talman! Men, Hans Linde, jag sade just att Stråthutredningen
              kan ge svar på hur man ska hantera arbetsmarknadsfrågorna framöver
              i just det här avseendet. Det gäller inte frågan om ratificeringen
              av Lissabonfördraget. Det är viktigt att hålla isär detta. Här
              gör Socialdemokraterna och alliansen samma bedömning. Det här
              håller vi isär. Vi är beredda att ratificera Lissabonfördraget
              här och nu, sedan får man hantera arbetsmarknadsfrågorna för sig.
            </seg>
            <seg n="c9e7b16c">
              Du säger att man lyfter in detta, men det är ju gällande fördrag.
              Som jag sade tidigare innebär Lissabonfördraget förändringar i
              EU:s politik i vissa avseenden. Jag angav tre stora områden där
              vi får en förändring till stånd via Lissabonfördraget, men det
              gäller inte det som berörs i Lavaldomen. Där är läget oförändrat.
            </seg>
            <seg n="ea3329fd">
              När man diskuterar EU-frågor tror jag att det är viktigt att
              hålla reda på vad det är man faktiskt diskuterar. Om vi ser tillbaka
              på Vänsterpartiets, och även Miljöpartiets, agerande har ni varit
              emot allting när det gäller EU. Sedan har argumenten varierat
              genom åren. Men, Hans Linde, det är väl ändå så att varje gång
              vi har haft en omröstning om EU-frågor har Vänsterpartiet röstat
              nej? Det kommer nog att bli så även i framtiden.
            </seg>
          </u>
          <note type="speaker" n="1e9eba90">
            Anf. 13 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-1" n="377c6761">
            <seg n="0f128315">
              Herr talman! Trots Göran Lennmarkers inlägg tror jag nog att
              freden och friheten i Europa kan säkras utan att vi offrar den
              svenska kollektivavtalsmodellen. Den är under hot just nu.
            </seg>
            <seg n="6bda9f40">
              Det finns de som hävdar att den inte kan räddas utan att man
              genomför ändringar i EU:s grundläggande fördrag. Det kan vara
              så att det stämmer. Ska man ändra i EU:s grundläggande fördrag
              är det inte någonting som kan göras när som helst. EU:s fördragsändringar
              kommer sällan, och det är nu vi har vad som kan vara sista chansen
              på många år att få till stånd en ändring som kan säkra den svenska
              kollektivavtalsmodellen. Jag tycker att det är tråkigt att den
              moderatledda regeringen inte ens har velat försöka. Jag tycker
              också att det är tråkigt och även aningen förvånande att Socialdemokraterna
              har varit så passiva när det gäller att kräva att man ändrar i
              fördraget för att garantera den svenska modellen.
            </seg>
            <seg n="4d069fd8">
              Sedan vill jag ställa en fråga till Göran Lennmarker angående
              fördraget. Han talade väldigt mycket om små staters rätt och vikten
              av decentralisering. Vilka frågor är det egentligen som blir decentraliserade
              med Lissabonfördraget? Den övergripande tendensen är ju i stället
              att det går kraftigt åt det andra hållet, att makten flyttas från
              länderna och från folken till Bryssel.
            </seg>
          </u>
          <note type="speaker" n="60666f13">
            Anf. 14 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-5" n="1523c92e">
            <seg n="73651c13">
              Herr talman! När det gäller ställningstagandet till fördraget
              ska vi komma ihåg att den svenska riksdagen har haft ett oerhört
              stort inflytande på hur Sverige ska ställa sig till fördraget.
              Vi har behandlat det två gånger i särskilda utskott i riksdagen
              som speciellt har sysslat med detta. Vi har gått igenom och nagelfarit
              de olika delarna i fördraget noggrant.
            </seg>
            <seg n="8b68a2de">
              Jag är inte hundraprocentigt säker på att jag har rätt, men jag
              skulle tro att de svenska regeringarna det här skedde ju när det
              var en socialdemokratisk regering och inte alliansregering fick
              ett oerhört tydligt mandat från den svenska riksdagen när vi tittade
              på saken, gick igenom och tog ställning. Vi var inte alltid ense
              naturligt nog. Vi är ett demokratiskt öppet land med skilda ståndpunkter.
              Det fanns naturligtvis frågor där vi i Sverige ville nå en viss
              sak men inte nådde framgång. Det ligger i kompromissens natur.
            </seg>
            <seg n="b6eb6cb2">
              Men det är inte alliansregeringen som på något sätt för sig själv
              har kommit fram till hur Sverige ska ställa sig till Lissabonfördraget.
              Det var en bred process där jag vill säga att vi tillsammans från
              allianspartierna och socialdemokratin vid den tidpunkt då Socialdemokraterna
              satt i regeringen kunde vara ense om det här. Vi var inte ense
              om varje detalj, men vi kunde säga att vi stod bakom det paket
              som man kom fram till. Det är väl ganska bra, det.
            </seg>
            <seg n="051c0ffb">
              Det är väl ganska bra att ett nationellt parlament noggrant går
              igenom en fråga innan man går till beslut. Jag tror inte att det
              finns något fördrag som Sverige har ingått som den svenska riksdagen
              så noggrant har gått igenom, behandlat och tänkt över vad det
              faktiskt gör. När det gäller de flesta internationella fördrag
              som Sverige ingår går det mycket mindre noggrant till.
            </seg>
          </u>
          <note type="speaker" n="56be18a7">
            Anf. 15 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-2" n="377c6761">
            <seg n="909c4fc1">
              Herr talman! Det är naturligtvis på sitt sätt trevligt att den
              moderatledda regeringen och socialdemokratin är eniga. Men det
              hade varit bättre om de hade varit eniga om något bra.
            </seg>
          </u>
          <note type="speaker" n="5111b84d">
            Anf. 16 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-6" n="1523c92e">
            <seg n="6959a2f5">
              Herr talman! Låt mig då säga att jag gläder mig mycket eftersom
              jag har förstått att Miljöpartiet i framtiden ändå kommer att
              sluta upp bakom idén att vi ska vara med i EU. Det tycker jag
              är ett framsteg i Miljöpartiets tänkande. Jag hoppas det ska gälla
              även när Lissabonfördraget är antaget och att Miljöpartiet tycker
              att Sverige fortfarande ska vara med som en aktiv medlem i Europeiska
              unionen. Det tycker jag är ett framsteg.
            </seg>
          </u>
          <note type="speaker" n="e64e43f6">
            Anf. 17 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-6b2233e13276f0d2-0" n="8887340f">
            <seg n="b124d973">
              Herr talman! Centerpartiet bär på en dröm för vårt Europa. Vi
              drömmer om ett grönt och hållbart Europa, ett företagsamt och
              välmående Europa där människan står i centrum.
            </seg>
            <seg n="c122a1e8">
              Vi drömmer också om ett Europa som vågar söka nya lösningar på
              globala utmaningar och som vågar vara en global ledare.
            </seg>
            <seg n="cd139e83">
              Vi vet att allt börjar hos dig och hos mig hos den enskilda människan.
              Var och en av oss skapar vår framtid och utvecklar vårt liv, vår
              familj, våra samhällen, städer, länder och världen.
            </seg>
            <seg n="d8267280">
              För att förverkliga drömmen om Europa och världen måste vi våga
              ta beslut här hemma, vid köksbordet i vardagen, i företaget, i
              valen, i kommuner, i regioner och i riksdagen. Men det räcker
              inte. Vi måste också säkra öppna demokratiska, effektiva och så
              tydliga offentliga beslutsstrukturer som möjligt, på vår kontinent
              och för den delen i världen. Genom det fördrag som ligger på vårt
              bord i dag skapar vi bättre förutsättningar än hittills för att
              göra det möjligt.
            </seg>
            <seg n="6d6bb384">
              Herr talman! Det har, som Göran Lennmarker så tydligt beskrev,
              krigats mycket på vår kontinent genom historien. Men Sverige och
              övriga länder har också visat att vi lärt av detta. Den tanke
              som fanns om att svetsa samman länder som lidit av återkommande
              krig har visat sig hållbar och lockat allt fler. Nya länder har
              anslutit sig till den europeiska gemenskapen. Länder och människor
              har befriats från förtryck och från gamla strukturer och inspireras
              även i denna stund av det nya Europa som växer fram.
            </seg>
            <seg n="095621d6">
              I stället för att bygga murar och hinder för människor att röra
              sig, utbilda sig och jobba där man vill har vi rivit gränser och
              hinder. Det ger allt fler människor på vår kontinent hopp om en
              bättre framtid, om ökad frihet och om fler livschanser och möjligheter
              parat med rättssäkerhet och trygghet.
            </seg>
            <seg n="76d6c3af">
              Vi är på väg bort från ett delat Europa. Vi växer alltmer samman.
              Utmaningen är att forma ett Europa och en värld där människorna
              får leva i frihet, säkerhet och rättvisa.
            </seg>
            <seg n="6d5dacb1">
              Herr talman! Det finns många som tvekar om ett mer gränslöst
              Europa, som ändå försöker sig på låga eller höga staket eller
              till och med små murar för att både stänga inne och stänga ute
              människor. Ändå vet vi i denna kammare av vår erfarenhet att öppenhet
              och frihet med god samhällsstyrning gör att välståndet blomstrar
              medan protektionism, som Göran Lennmarker också så tydligt beskrev,
              lägger krokben för utveckling.
            </seg>
            <seg n="9d065f0f">
              Det vi med dagens fördrag söker skapa är en bättre fungerande,
              mer demokratisk och maktdelad struktur som blir mer rättssäker
              för alla, ett regelverk som skapar så goda förutsättningar som
              möjligt för politiken att verka och för att forma svar på vår
              tids utmaningar. Visserligen tycker Centerpartiet att det regelverk
              vi i dag behandlar inte är fullt så tydligt som vi skulle önska,
              men herr talman, det fördrag vi i dag ska ta ställning till är
              avsevärt mycket bättre än alternativet, det Nicefördrag som gäller
              i dag och som vissa alltjämt verkar vilja hålla fast vid.
            </seg>
            <seg n="bb25554d">
              Lissabonfördraget ger EU möjligheter att enklare öppna dörren
              för nya medlemmar, för hela Europa. Det är bra. Centerpartiet
              välkomnar alla som vill och som uppnår kriterierna. Fördraget
              som ligger på vårt bord ger en tydligare och öppnare beslutsordning
              än det gamla Nicefördraget. Genom att anta det stärker vi det
              demokratiska inflytandet över den europeiska politiken genom att
              Europaparlamentet får medbeslutande i de frågor där vi ger EU
              exklusiv makt. Med det nya stärker vi mänskliga rättigheter, dels
              genom att EU:s rättsstadga får rättsverkan, dels genom att EU
              med det nya fördraget kan ansluta sig till Europakonventionen
              om mänskliga rättigheter.
            </seg>
            <seg n="473fcd0b">
              Lissabonfördraget ger sammantaget EU bättre förutsättningar att
              fatta beslut med fokus på att lösa sakfrågor i stället för att
              idka byteshandel mellan äpplen och päron genom att kvalificerad
              majoritet blir det vanliga sättet att fatta beslut. EU får också
              med det nya bättre möjligheter att ta sitt globala ansvar. Vi
              får en tydligare ordning på utrikes- och säkerhetsområdet.
            </seg>
            <seg n="0b04289d">
              Med det nya fördraget överlämnar vi helt klart en del makt till
              EU-nivå, främst för att bekämpa den gränslösa grova brottsligheten.
              Men vi gör det därför att vi tillsammans når mycket längre än
              vad var och en av oss gör själva.
            </seg>
            <seg n="328808a5">
              Samtidigt blir det på de områden där vi överlämnat makt till
              skillnad från i dag en ny och tydligare roll för de nationella
              parlamenten. Vi ger oss alla bättre möjligheter att nå längre
              när det gäller kampen mot gränsöverskridande brottslighet, människohandel
              och terrorism samtidigt som rättssäkerheten och vår granskningsroll
              i de besluten stärks.
            </seg>
            <seg n="e5f38add">
              Herr talman! På det här sättet skulle jag kunna gå vidare och
              på i stort sett alla punkter konstatera att även om fördraget
              inte i alla delar motsvarar våra förväntningar är det ett klart
              steg framåt i förhållande till dagens Nicefördrag. Nicefördraget,
              som också det var en kompromiss den som då var möjlig är inte
              ett alternativ som jag och Centerpartiet vill hålla fast vid.
            </seg>
            <seg n="390e9ae6">
              Det var också i ljuset av den kompromissen som vi medlemsländer
              beslöt att kalla samman ett konvent för att lägga fram ett förslag
              om EU:s framtid. Det var historiskt. Aldrig tidigare har så många
              deltagit i dialog om hur vi ska forma ett regelverk för vårt gemensamma
              beslutsfattande.
            </seg>
            <seg n="4963b0a2">
              Den svenska riksdagen har varit delaktig. År 2002 utsåg vi ledamöter
              till konventet. Vi diskuterade i flera omgångar riksdagens syn
              på framtidsfrågorna. Så diskuterade också andra medlems- och kandidatparlament
              sin syn på frågorna. I Sverige pågick dessutom utanför detta hus
              många diskussioner om de förslag som kom fram. Det fanns bortåt
              200 aktiviteter, och fler än 130 organisationer lämnade in synpunkter.
              I remissrundan har många fler tillkommit. Processen har varit
              lång. Konventet resulterade i ett förslag till fördrag som den
              förra regeringen, med stöd av en bred majoritet i riksdagen, skrev
              under. Dock fattade vi aldrig det slutliga beslutet.
            </seg>
            <seg n="64cd119f">
              Sedan dess har vi haft val med det resultat som vi har i kammaren
              i dag, och nu ska vi som ett av de sista medlemsländerna ta ställning
              till ett i delar justerat förslag till fördrag. Det är ett fördrag
              där bland annat EU-symbolerna flagga och hymn, vilka upprörde
              många, nu är borta, ett fördrag där parlamentens inflytande på
              EU-nivå stärks, ett fördrag som väl i sig varken är smalare eller
              vassare än det förra fördragsförslaget men som är förenligt med
              vår grundlag, ett fördrag som vi fattar beslut om helt i enlighet
              med vår grundlag och med konstitutionell praxis i fråga om EU:s
              ändringsförslag. Det är ett fördrag som vi självständigt ska ta
              ställning till i Sverige utifrån vår vilja, precis som alla andra
              medlemsländer. De flesta har redan gjort det. Det är vi som är
              fördragets ägare, vi medlemsländer.
            </seg>
            <seg n="c1ce94e2">
              Herr talman! Fördraget som ligger på vårt bord är en regelbok
              för det gemensamma arbetet att utveckla vårt gemensamma hållbara
              Europa där den inre marknaden förverkligas, där vi säkerställer
              ökad sammanhållning och förbättrat miljöskydd, främjar ekonomiska
              och sociala framsteg, respekterar mänskliga rättigheter, grundläggande
              friheter och rättsstatens princip. Det är ett EU som underlättar
              för människor att förverkliga sina drömmar och ta vara på sina
              livschanser utan alla de hinder som vi byggt upp under årens lopp.
            </seg>
            <seg n="0edbd3f1">
              Regelboken vi i dag ska ta ställning till måste sedan, herr talman,
              användas av oss i denna kammare, liksom av alla andra, för att
              med mod möta kommande utmaningar. Vi som är övertygade om att
              människors makt och möjligheter måste öka, som vill se ett fritt,
              grönt och rättvist EU, kommer att göra det vi kan för att inom
              detta fördrags ram politiskt fylla det med ett innehåll som blir
              både smalare och vassare, ett EU för framtiden, herr talman.
            </seg>
          </u>
          <note n="1f13e561">
            Jag yrkar bifall till utrikesutskottets förslag i betänkandet.
          </note>
          <note n="98ec805d">
            I detta anförande instämde Annie Johansson (c) och Sven Gunnar
            Persson (kd).
          </note>
          <note type="speaker" n="b4719698">
            Anf. 18 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-3" n="599f5c57">
            <seg n="766db3d7">
              Herr talman! Jag tänkte inte i detta replikskifte lyfta fram
              frågor om den svenska modellen och kollektivavtalen. Centerpartiets
              syn på den svenska modellen och kollektivavtalen har med önskvärd
              tydlighet och på många olika sätt blivit klar utanför denna kammare
              under senare år.
            </seg>
            <seg n="9ea66965">
              I stället skulle jag vilja ta upp en annan sak. Jag har haft
              bilden av Centerpartiet som ett parti som i denna kammare stått
              upp för svensk alliansfrihet, för att Sverige ska hålla sig utanför
              militära allianser. Därför blir jag förvånad när jag hör Kerstin
              Lundgren så okritiskt försvara detta Lissabonfördrag där det så
              tydligt tas steg mot en militarisering av EU och där svensk alliansfrihet
              så tydligt undergrävs.
            </seg>
            <seg n="b1f1ba57">
              I artikel 27 i Lissabonfördraget sägs: Den gemensamma säkerhets-
              och försvarspolitiken ska omfatta den gradvisa utformningen av
              unionens gemensamma försvarspolitik. Den kommer att leda till
              ett gemensamt försvar. Hur kan dessa skrivningar vara förenliga
              med svensk alliansfrihet, Kerstin Lundgren?
            </seg>
            <seg n="4a56bc24">
              Vidare står i artikel 27 att medlemsstaterna förbinder sig att
              gradvis förbättra sin militära kapacitet. På vanlig svenska betyder
              det att man ska upprusta militärt. Frågan till Kerstin Lundgren
              blir: Hur främjar man freden i Europa genom att militärt upprusta,
              genom att höja sin militära kapacitet?
            </seg>
            <seg n="5aee593b">
              Kerstin Lundgren talade inledningsvis om den centerpartistiska
              drömmen om Europa. Jag skulle vilja be om ett förtydligande. Vad
              är den centerpartistiska drömmen om Europa? Är det ett militärt
              upprustat Europa, sammanbundet av militärt samarbete, eller är
              den centerpartistiska drömmen om Europa ett Europa där Sverige
              som en alliansfri stat med en självständig utrikespolitik ensamt
              och tydligt kan agera för fred, säkerhet och demokrati?
            </seg>
          </u>
          <note type="speaker" n="8d80de83">
            Anf. 19 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-6b2233e13276f0d2-1" n="8887340f">
            <seg n="c749c911">
              Herr talman! Det finns en bred samsyn i denna kammaren om den
              svenska politiken när det gäller alliansfrihet. Den ligger fast.
              Om Hans Linde hade läst upp hela det avsnitt som han var inne
              och tittade i hade han sett vad det handlar om, nämligen respekten
              för respektive lands egen ordning i denna del. Det är därför vi
              inte har något som helst problem med detta. Det är därför inte
              heller Irland har något problem i den delen.
            </seg>
            <seg n="dcc64bd2">
              EU måste, Hans Linde, få ta på sig den roll som många länder
              förväntar sig. EU måste våga bli en global ledare, våga stå upp
              för fred och säkerhet också utanför våra gränser. Det gäller självklart
              på vår egen kontinent men också utanför våra gränser. Då måste
              vi klara den uppgiften inte bara med bistånd, inte bara med diplomati,
              utan vi måste, precis som vi gör i andra länder i dag och som
              Sverige har lång tradition av, också vara med och göra det med
              militär trupp. Då handlar det om att hela EU måste vara berett
              att vara med, inte bara Sverige och några till utan alla behöver
              vara med och hjälpas åt.
            </seg>
            <seg n="fb50aecd">
              Drömmen om Europa är en dröm för världen, en dröm där människor
              verkligen får frihet, där människor känner att de lever i ett
              öppet samhälle, där människor känner att vi tar ansvar för en
              grön och hållbar utveckling. Det är en dröm som är global, och
              den gäller också för Europa. Därför måste vi våga försvara den
              drömmen.
            </seg>
          </u>
          <note type="speaker" n="4bd649c7">
            Anf. 20 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-4" n="599f5c57">
            <seg n="3e3998c3">
              Herr talman! Jag ska börja med att erkänna att jag växte upp
              i en kompakt centerbygd i Klågerup i södra Skåne. Jag tror att
              det första politiska möte jag deltog i var när jag i blöjor kröp
              under bordet då Centerpartiets kvinnoförbund hade studiecirkel
              i halmslöjd.
            </seg>
            <seg n="3bc990e9">
              Efter att ha vuxit upp i den miljön måste jag säga att jag i
              dag har svårt att känna igen mig i det Centerparti som Kerstin
              Lundgren här representerar, ett Centerparti som jag alltid trott
              stod upp för alliansfrihet. Tydligen är det så i Kerstin Lundgrens
              värld att det med alliansfriheten blivit ungefär som med den svenska
              modellen, att den med fina ord lyfts fram i deklarationerna men
              i verkligheten, i det konkreta arbetet, inte betyder speciellt
              mycket eller till och med kan betyda det motsatta.
            </seg>
            <seg n="a21b90d7">
              Jag måste kort kommentera det Kerstin Lundgren sade om Irland,
              att Irland som alliansfri stat inte hade några problem med dessa
              skrivningar. Om man frågar det irländska folket hade de uppenbarligen
              stora problem just med dessa skrivningar. Ett av huvudskälen till
              att irländarna röstade nej till fördraget var att de såg att man
              där tog stora steg mot en militär upprustning. Det Lissabonfördraget
              och artikel 27 innebär är att man slår fast en tydlig ambition
              för EU:s medlemsstater att i framtiden skaffa sig ett militärt
              försvar.
            </seg>
            <seg n="609e3aec">
              Jag är förvånad att Kerstin Lundgren så okritiskt kan ställa
              sig bakom en sådan ambition, nämligen ett militärt försvar i Europa.
              Om vi verkligen ska främja freden i Sverige såväl som i Europa
              och resten av världen gör vi det knappast genom att spendera mer
              på militär upprustning. Det är knappast heller så att vi säkrar
              säkerheten i Sverige, Europa och världen genom att låsa in oss
              i olika militärallianser.
            </seg>
            <seg n="618f62a2">
              Om det är någonting vi kan lära oss av historien och det har
              pratats mycket om historien i dag så är det att just militär upprustning
              och det faktum att länder låser in sig i olika militära allianser
              varit det största hotet mot fred och säkerhet för dem som lever
              på denna jord.
            </seg>
          </u>
          <note type="speaker" n="bcdcbe1d">
            Anf. 21 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-a9672b6f81f102e3-0" n="8887340f" next="i-b5168864cedf7403-0">
            <seg n="1a77a21e">
              Herr talman! Jag förstår att Hans Linde känner sig lite främmande
              i den värld vi lever i. Han har uppenbarligen med sig bilder från
              tidig barndom. Men vi har tagit steget vidare ut i världen och
              ser att verkligheten har förändrats sedan vi var små. Vi vågar
              titta på verkligheten och dra en och annan slutsats, herr talman.
              Måhända förklarar det att jag och Hans Linde har olika åsikter
              i frågan.
            </seg>
            <seg n="e65cb9f8">
              Vi i riksdagen har tagit ställning för att tillsammans vara med
              och lösa uppgifter i Tchad. Att hjälpa flyktingar som befinner
              sig i en extremt allvarlig humanitär situation uppfattar jag som
              en viktig insats för fred och för människors rättigheter och möjligheter.
              Vi gör insatser i Afghanistan och diskuterar det just nu. Vi kommer
              till olika slutsatser i delar av de här frågorna. Men vi måste,
              herr talman, vara beredda på att inte bara tala här hemma i riksdagen
              utan också ha modet att hjälpa människor i andra länder, både
              med bistånd och med fredsfrämjande och fredstvingande medel, helt
              i enlighet med vad vi är överens om på den universella nivån i
              FN. Det är ett uppdrag vi har. EU måste göra det.
            </seg>
            <seg n="cf3b69e8">
              Herr talman! Jag överlämnar till Irland självt att dra slutsatser
              av sin folkomröstning. Det är inte den här kammaren som ska besluta
              eller ta ställning till vad som ska vara Irlands uppfattning i
              den frågan.
            </seg>
          </u>
          <note n="2cd7a319">
            Ajournering
          </note>
          <note n="0cc90da2">
            Kammaren beslutade kl. 13.51 på förslag av talmannen att ajournera
            förhandlingarna till kl. 14.00 då statsministerns frågestund skulle
            börja.
          </note>
          <u who="kerstin_lundgren_736c5a" xml:id="i-b5168864cedf7403-0" n="8887340f" prev="i-a9672b6f81f102e3-0">
            <seg n="7a010165">
              Återupptagna förhandlingar
            </seg>
            <seg n="0996aa33">
              Klockan är 14.00, och det är dags för dagens frågestund. Jag
              ber att få hälsa statsminister Fredrik Reinfeldt välkommen.
            </seg>
            <seg n="8a4508eb">
              Politik för jobbkrisen
            </seg>
          </u>
          <note n="8a84d404">
            Förhandlingarna återupptogs kl. 14.00.
          </note>
          <note n="a4bf4cb5">
            9 § Statsministerns frågestund
          </note>
          <note n="b1713154">
            Anf. 22 ANDRE VICE TALMANNEN:
          </note>
          <note type="speaker" n="09ed676d">
            Anf. 23 MONA SAHLIN (s):
          </note>
          <u who="mona_sahlin_fba046" xml:id="i-abe11c0d4f876301-0" n="03e62117">
            <seg n="3af4d287">
              Fru talman! Regeringen lade i september fram en redan då otillräcklig
              budget. Sedan dess har jobbkrisen vuxit, och den fortsätter att
              växa. Varslen är rekordhöga och fortsätter att komma. Senaste
              i morse varslades 1 000 personer från Sandvik.
            </seg>
            <seg n="1908a46f">
              Vad gör regeringen? Kommer man med nya prognoser till riksdagen?
              Nej. Har man ändrat sin politik för att möta jobbkrisen? Nej.
              Skulle det behövas kraftinsatser? Ja, utan tvekan.
            </seg>
            <seg n="46610ced">
              Min fråga till Fredrik Reinfeldt är enkel, och jag hoppas att
              den har ett enkelt svar: När inte om kommer regeringen att återkomma
              till riksdagen med förslag på en ny politik för att möta krisen?
            </seg>
          </u>
          <note type="speaker" n="960d559c">
            Anf. 24 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-0" n="982269c5">
            <seg n="e061691b">
              Fru talman! Låt oss först berätta lite om den svenska modellen.
              Företagen har ett ansvar slarva aldrig med företagens ansvar,
              Mona Sahlin! Det är viktigt att diskutera vad företagen själva
              kan göra. De har många gånger mångåriga medarbetare som de har
              ett ansvar att hjälpa. Man får pröva hur länge man behöver sitta
              med varsel. Vi vet att alla varsel inte blir uppsägningar.
            </seg>
            <seg n="b9b87d3b">
              För det andra ska Trygghetsfonden och Trygghetsrådet nu komma
              i användning. Det handlar om ganska omfattande resurser. Jag har
              tittat på exemplet en metallarbetare som är över 40 år. Det handlar
              om en engångsutbetalning på mellan 26 900 kronor och 39 440 kronor.
              Därtill finns omställningsstöd som kan handla om upp till 100
              000 kronor. Det handlar om att genomföra utbildning, coachning
              och andra aktiviteter.
            </seg>
            <seg n="ff0464e5">
              Mona Sahlin för samhällsdebatten som om dessa insatser inte existerar,
              trots att löntagare har avstått löneutrymme för att de ska finnas.
              8085 procent av dem som använder omställningsförsäkringarna kommer
              aldrig ut i arbetslöshet.
            </seg>
            <seg n="b9caa87a">
              Vi har också ett ansvar. Vi ser till att det finns resurser på
              plats. Mona Sahlin: Börja berätta för svenska folket att det finns
              andra och viktiga resurser som står först när varslen duggar tätt.
            </seg>
          </u>
          <note type="speaker" n="5673b4a9">
            Anf. 25 MONA SAHLIN (s):
          </note>
          <u who="mona_sahlin_fba046" xml:id="i-abe11c0d4f876301-1" n="03e62117">
            <seg n="756cecf9">
              Fru talman! Det var ju också ett svar. Man ska inte slarva med
              den svenska modellen, men man ska heller inte slarva med regeringsmakten.
              Att inte använda regeringsmakten nu när krisen växer för varje
              dag som går tycker inte jag är att ta ansvar.
            </seg>
            <seg n="d77207bd">
              Svaret var väl att ännu en torsdag har gått utan att regeringssammanträdet
              har använts till att förstärka jobbinsatserna. De 150 000 som
              regeringen nu räknar med går ut i arbetslöshet kommer att mötas
              av mindre insatser. De kommer att få mindre ersättning från trygghetssystemen,
              och de kommer att mötas av hör och häpna högre skatt när de förlorar
              jobbet, för det är regeringens orättvisa politik.
            </seg>
            <seg n="1b625662">
              Om fler förlorar jobbet blir det färre skatteintäkter. Då blir
              det tuffare för kommuner och landsting att klara välfärden. Sveriges
              Kommuner och Landsting har bett om ett svar angående statsbidragen
              för 2010 från regeringen för att kunna slippa säga upp folk ute
              i kommunerna.
            </seg>
            <seg n="6d954eb2">
              Det blir min fråga till statsministern: När kommer regeringen
              att lämna besked till kommunerna om statsbidragen?
            </seg>
          </u>
          <note type="speaker" n="7c4c95d0">
            Anf. 26 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-1" n="982269c5">
            <seg n="442f67d3">
              Fru talman! Med Socialdemokraternas politik möts de av högre
              skatter om de får behålla jobben, och deras arbetsgivare får också
              högre kostnader.
            </seg>
            <seg n="2426ae58">
              Det handlar återigen om den svenska modellen: först det som är
              företagens ansvar, sedan det som finns till stöd i omställningsavtal,
              vilket är ett mycket viktigt instrument. Sedan handlar det naturligtvis
              om de offentliga resurserna högskoleplatser, yrkesvuxplatserna
              vi introducerar vid årsskiftet och de resurser som finns hos Arbetsförmedlingen.
            </seg>
            <seg n="3b79690b">
              Jag reser varje vecka till Arbetsförmedlingen och diskuterar
              resurser till stöd. De beskriver att det finns jobb, att många
              byter jobb på den svenska arbetsmarknaden och att det även fortsatt
              finns grupper som är efterfrågade.
            </seg>
            <seg n="af210258">
              Förmedlar vi en korrekt bild av var vi just nu befinner oss?
              Utan rätt problemanalys blir det fel åtgärder. Börjar vi få signaler
              om att det saknas resurser ska vi ta fram sådana. Det kommer förmodligen
              att behövas mer av korta insatser i Arbetsförmedlingens verktygslåda,
              och det är vi beredda att titta på.
            </seg>
            <seg n="82aa61c1">
              Men Mona Sahlin missar helt beskrivningen till svenska folket
              av i vilken ordning man ska ta detta. Hon tjänar därmed inte den
              svenska modell som har tjänat svenska folket så väl.
            </seg>
            <seg n="8dfd18f6">
              A-kassan
            </seg>
          </u>
          <note type="speaker" n="2fe35f70">
            Anf. 27 PETER ERIKSSON (mp):
          </note>
          <u who="peter_eriksson_0f520e" xml:id="i-e945be97e26c1217-0" n="88b4c497">
            <seg n="212f53cb">
              Fru talman! I dag är det över 1 000 personer som varslas. Bara
              i Sandviken är det 900 personer. En rad andra företag varslar
              också, och vi börjar få en ekonomisk situation i Sverige som är
              väldigt dramatisk.
            </seg>
            <seg n="dfc01735">
              Jag ser en häpnadsväckande brist på aktivitet hos regeringen.
              Många är nu oroliga för om de kommer att klara sin arbetslöshet
              när de får gå från jobben och vad som händer när de får en halvering
              eller ännu värre av inkomsten.
            </seg>
            <seg n="85256c00">
              I går hörde vi att den linje som regeringen har drivit stenhårt
              hittills börjar vackla hos Folkpartiet. De säger nu att vi kanske
              måste höja a-kassan i alla fall. Det är naturligtvis många som
              känner så när läget är sådant att väldigt många kommer att bli
              arbetslösa.
            </seg>
            <seg n="b9f01597">
              Kommer Moderaterna att stå kvar vid linjen att fortfarande skära
              i a-kassan?
            </seg>
          </u>
          <note type="speaker" n="90937fd9">
            Anf. 28 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-2" n="982269c5">
            <seg n="276e5663">
              Fru talman! Den som bär regeringsmakten kan inte slarva med orden.
              Vi har inte massvis med människor som kommit ut i arbetslöshet.
              Vi har omfattande varsel.
            </seg>
            <seg n="00f6c1cc">
              Med vår erfarenhet från svensk historia vet vi att varsel är
              början på en tid som går att använda till stöd för människors
              omställning för att komma vidare på arbetsmarknaden. För detta
              finns omfattande stödresurser, delvis för att löntagare har avstått
              det i sina löneutrymmen, delvis därför att vi har en arbetsförmedling
              som blir allt bättre på att matcha vidare på den svenska arbetsmarknaden
              den arbetskraft som många gånger dessutom är efterfrågad.
            </seg>
            <seg n="9e73bb43">
              Regeringen jobbar fortsatt med att se till att folk kommer vidare
              i arbete. Oppositionen tycks ta för givet att alla ska ut i arbetslöshet
              och leva på a-kassa. Min idé är att folk ska komma i jobb, komma
              vidare på arbetsmarknaden, och vi ska försöka säkerställa att
              så blir fallet. Vi har fortfarande tid att också finnas till stöd
              i den varselprocess vi nu ser.
            </seg>
            <seg n="145ecdd1">
              Det finns en risk att detta fördjupas och att det blir i form
              av en bredare arbetslöshet. Då ska vi följa det med andra typer
              av åtgärder också. Men ni beskriver inte korrekt hur det ser ut
              nu.
            </seg>
          </u>
          <note type="speaker" n="e8ca321c">
            Anf. 29 PETER ERIKSSON (mp):
          </note>
          <u who="peter_eriksson_0f520e" xml:id="i-e945be97e26c1217-1" n="88b4c497">
            <seg n="cc10891b">
              Fru talman! Jag tycker att det är makalöst. I början av den här
              krisen fick jag höra hur statsministern sade att det är några
              som blivit varslade, men det kommer kanske inte att hända någonting.
              Nu står statsministern fortfarande och säger samma sak. Det är
              makalöst hur man kan sätta på sig sådana skygglappar när företag
              efter företag i Sverige varslar en stor del av sina anställda.
              Det sker heller inte bara i Sverige, utan det sker runt om i Europa
              och världen.
            </seg>
            <seg n="f9f9e71b">
              Då säger ni: Vi behöver inte göra så mycket. Vi har en massa
              pengar i våra system. Men vad ni har gjort är att skära i trygghetssystemen.
              En halv miljon människor står utanför trygghetssystemen, vilket
              de inte gjorde tidigare. Många av dem som kommer att bli arbetslösa
              inom några veckor eller inom några månader, kommer inte att ha
              råd med lånen på sina hus. De kommer inte att klara av sin livssituation.
            </seg>
            <seg n="ff93170b">
              Men statsministern står fortfarande och säger att det kanske
              inte kommer att hända så mycket. Lyssna ute i verkligheten på
              hur det ser ut i dag! Försök att sätta dig in i hur människor
              har det och hur ekonomin ser ut i stället för att hålla den här
              linjen, för det kommer inte att hålla. Det kan jag garantera statsministern.
            </seg>
          </u>
          <note type="speaker" n="60bc0857">
            Anf. 30 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-3" n="982269c5">
            <seg n="a4b226a9">
              Fru talman! Peter Eriksson! Jag har i närtid varit på Arbetsförmedlingen
              i Kristianstad och i Göteborg. Vi har i dag talat med den samordningsperson
              vi har, Barbro Holmberg, i Gävleborg som finns till stöd för att
              se till att de offentliga resurserna kommer på plats. Det finns
              väldigt mycket resurser hos Arbetsförmedlingen. Det finns högskoleplatser.
              Det finns möjligheter att komma vidare. Vi har Trygghetsrådet
              och Trygghetsfonden.
            </seg>
            <seg n="3435877d">
              Om Peter Eriksson ändå är på det humör han verkar vara tycker
              jag att han ska passa på att åka ut till någon av de arbetsplatser
              där fordonsindustrin har tunga varsel och berätta lite om Miljöpartiets
              intressanta idéer när det gäller miljöskatterna.
            </seg>
            <seg n="06143904">
              Berätta om vad ni vill göra med de bilar som produceras på Torslandaverken.
              Berätta om kilometerskatterna och om de försämrade förmånsvärdena.
              Berätta om dödsstöten för den svenska fordonsindustrin, nämligen
              Miljöpartiets förslag. Berätta vad Mona Sahlin har sagt till dig
              att hon vill göra när hon ska stödja det.
            </seg>
            <seg n="d597b3b4">
              Arbetslösheten
            </seg>
          </u>
          <note type="speaker" n="f4ce7558">
            Anf. 31 ULLA ANDERSSON (v):
          </note>
          <u who="ulla_andersson_78e8c0" xml:id="i-baeacd5085f05e98-0" n="76d2438d">
            <seg n="201675ed">
              Fru talman! En halv miljon människor står utanför a-kassan. De
              som är beroende av a-kassan har fått sänkt ersättning på grund
              av regeringens politik. 900 personer hemma i Sandviken fick i
              natt beskedet att deras ekonomi och deras liv helt kastas omkull.
            </seg>
            <seg n="5964768a">
              I Arvika har 1 300 personer drabbats av varsel. Där bor 26 000
              människor. 1020 procent av dem står utan a-kassa, räknar man med.
              Kommunen har redan i år haft ökade kostnader för socialbidrag
              med 31 procent. Dessutom har regeringen fryst de generella statsbidragen
              för de kommande åren. Arvika kommun och många fler efterfrågar
              initiativ från regeringen.
            </seg>
            <seg n="9abd1523">
              Inom Metall i Värmland har 20 procent av medlemmarna drabbats
              av varsel. Människor är oroliga. Deras inkomster halveras. De
              får straffskatt av regeringen när de blir arbetslösa. Men deras
              kostnader är desamma för boende, mat och barn.
            </seg>
            <seg n="ae1d06ec">
              100 000 fler arbetslösa ska dela på 15 000 platser inom arbetsmarknadsåtgärder.
              Generaldirektören för Arbetsförmedlingen efterfrågar resurser
              i finansutskottet. Och Fredrik Reinfeldt står här och har inga
              svar.
            </seg>
          </u>
          <note type="speaker" n="015f590b">
            Anf. 32 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-4" n="982269c5">
            <seg n="be1aa8e0">
              Fru talman! Jag har massvis med svar men kanske inte de Ulla
              Andersson vill höra.
            </seg>
            <seg n="b73b5e39">
              Får jag bara korrigera att vi inte har 500 000 människor utanför
              a-kassan, vi har 1,2 miljoner. 700 000 av dem stod utanför redan
              före valdagen och upplevdes aldrig som något problem, efter vad
              jag hörde, av vare sig Vänsterpartiet eller Socialdemokraterna
              bara så att vi korrekt beskriver hur Sverige ser ut.
            </seg>
            <seg n="c795caff">
              Får jag säga att vi uppfattar att vi i en tid när vi har fått
              varsel ska finnas till stöd med de många insatser jag har nämnt,
              offentliga såväl som de som finns i omställningsförsäkringar och
              med det ansvar vi menar att det enskilda företaget har att vara
              till stöd för att människor ska komma vidare på arbetsmarknaden.
              Det är möjligt att alla inte gör det. Men i en hel del fall, som
              jag tagit del av, talar man om mycket kvalificerad arbetskraft
              som är intressant för andra delar av Sverige, andra företag, och
              till och med efterfrågas i Norge och Danmark, där man fortsatt
              har ett något bättre arbetsmarknadsläge.
            </seg>
            <seg n="ccc1431e">
              Menar Ulla Andersson att vi inte ska testa de möjligheterna,
              att inte allt arbete ska inriktas på att de ska komma vidare till
              annat arbete? Menar hon att vi ska vi stå här och framställa det
              som att alla redan har fått sparken, att alla redan ska leva på
              a-kassa och ingenting annat, när vi gör allt vi kan för att de
              ska komma vidare till annat arbete? Det måste väl ändå vara idén
              med politiken.
            </seg>
          </u>
          <note type="speaker" n="1c044605">
            Anf. 33 ULLA ANDERSSON (v):
          </note>
          <u who="ulla_andersson_78e8c0" xml:id="i-baeacd5085f05e98-1" n="76d2438d">
            <seg n="181482d5">
              Fru talman! Jag förstår att statsministern inte kan ge något
              besked, för regeringen har ingen politik för den här situationen.
              Människor är oroliga. Ta människors oro på allvar!
            </seg>
            <seg n="ab98ad0d">
              Jag kan förstå om inte du förstår hur det kan vara att vara Volvoarbetare
              och få sin inkomst halverad inom en snar framtid. I Östermalmsnytt
              stod det att på Stureplan har de inte råd med fem glas champagne
              längre, men med två glas. Det åtminstone kanske statsministern
              förstår.
            </seg>
            <seg n="d5c63cca">
              Jag blir verkligen upprörd när jag hör dig helt negligera människors
              oro, helt negligera de kommuner som efterfrågar stöd, hjälp och
              ett initiativ från regeringen. Du har inga andra svar att ge i
              dag än du hade för ett halvår sedan. Signalerna har funnits väldigt
              länge, men regeringen ändrar inte sin politik. Det är samma politik
              i högkonjunktur som i lågkonjunktur oavsett hur människor drabbas
              och hur deras vardag förändras. Jag blir väldigt orolig.
            </seg>
          </u>
          <note type="speaker" n="e28a303f">
            Anf. 34 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-5" n="982269c5">
            <seg n="220d0f03">
              Fru talman! Jag tror visst att man ska göra en förändring eftersom
              vi drog ned volymen av arbetsmarknadspolitiska åtgärder, någonting
              som användes under bättre konjunkturer i de majoriteter Ulla Andersson
              fanns med i mest för att dölja arbetslöshet. Vi tyckte att det
              var bättre att folk hade ett jobb när konjunkturen var god. När
              konjunkturen försvagas kan det finnas anledning att titta på också
              mer kortsiktiga instrument för att stödja omställning.
            </seg>
            <seg n="d383f3f4">
              Min uppfattning är att den arbetskraft som nu varslas kanske
              är den mest attraktiva och den som det är störst möjlighet att
              få vidare till annat arbete. Det är förmodligen grupper som står
              längre från arbetsmarknaden som är de som verkligen får det svårare
              i lägen när varslen duggar tätt. Men det är fortsatt korrekt att
              beskriva det som att i stora delar av landet fortsätter arbetsmarknaden
              att fungera. Folk får jobb. Folk byter jobb. Det är viktigt att
              förstå för att se hur vi har satt samman våra åtgärder för att
              stödja i den situation som vi nu befinner oss i.
            </seg>
            <seg n="6bd0d483">
              Till årsskiftet kommer motsvarande 1 procent av bnp i finanspolitiska
              stimulanser från denna regering. Vi är i nivå med det man talar
              om i EU och det mesta vi ser också i andra länder. Det kommer
              att vara ett stöd för att dämpa konjunktureffekterna.
            </seg>
            <seg n="a3ef0744">
              Sveriges ordförandeskap i EU och finansmarknaden
            </seg>
          </u>
          <note type="speaker" n="06aa21d4">
            Anf. 35 FREDRIK MALM (fp):
          </note>
          <u who="unknown" xml:id="i-870d12e37df12a33-6" n="fe86f815">
            <seg n="b1ebbcd9">
              Fru talman! Jag har en fråga till statsministern som handlar
              om finanskrisen och EU:s roll. Vi kommer ju att fatta ett beslut
              i eftermiddag om Lissabonfördraget. Det är någonting som vi i
              Folkpartiet och även de andra allianspartierna tycker är väldigt
              viktigt.
            </seg>
            <seg n="6b97176f">
              Nästa år är Sverige ordförandeland i EU. Det innebär att för
              första gången sedan Sverige blev medlem i Europeiska unionen har
              vi i dag en regering som är genuint engagerad i det europeiska
              samarbetet. Vi har inte haft det sedan Sverige blev medlem i EU.
            </seg>
            <seg n="e05c02ba">
              EU har spelat en väldigt viktig och betydelsefull roll för att
              skapa stadga i ekonomin under den finansiella krisen. Min fråga
              är hur statsministern ser på det svenska ordförandeskapets möjligheter
              att fortsatt skapa trygghet i ekonomin i Europa och i Sverige.
            </seg>
          </u>
          <note type="speaker" n="c8078de2">
            Anf. 36 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-7" n="982269c5">
            <seg n="ac315bdc">
              Fru talman! Det kommer säkerligen att vara så att under svenskt
              ordförandeskap fortsätter vi att diskutera hur vi kan stå emot
              de försämrade konjunkturerna. Det är ett globalt fall i efterfrågan
              som vi inte har sett på 30 år. Det är naturligtvis så att framför
              allt små, öppna ekonomier beroende av handel, som Sverige, drabbas
              hårdare än andra som har en större inhemsk efterfrågan och en
              inhemsk marknad.
            </seg>
            <seg n="55ee29a0">
              Det är viktigt att påpeka att de lösningar som vi har förhandlat
              fram till stöd för att få bättre fungerande finansiella institutioner
              ännu inte är på plats runt om i Europa. Vi har fortsatt ännu inte
              fått detta fullständigt på plats här i Sverige. Rätt beslut, men
              svårare att få på plats.
            </seg>
            <seg n="10c1e07f">
              Sedan diskuterar vi samordning av finanspolitiken mer för att
              säkerställa att vi har rätt typ av inriktning också i fråga om
              vad vi gör av våra respektive budgetar. Det kommer diskussioner
              om det inför nästkommande toppmöte. Det kommer säkert att vara
              aktuellt också nästa år.
            </seg>
            <seg n="d9174a3a">
              Viktigt att komma ihåg är också vad EU betyder för fortsatt strävan
              mot öppen handel och öppna gränser, därför att det i sin tur betyder
              så mycket för jobben.
            </seg>
            <seg n="fca63288">
              Exekutiva försäljningar av villor och bostadsrätter
            </seg>
          </u>
          <note type="speaker" n="0fc809d3">
            Anf. 37 BIRGITTA ERIKSSON (s):
          </note>
          <u who="birgitta_eriksson_3d9705" xml:id="i-52d5f84b89a50bf9-0" n="6461f593">
            <seg n="9685255b">
              Fru talman! De exekutiva försäljningarna av villor och bostadsrätter
              ökar markant. Allt fler ägare klarar inte av att betala sina bostadslån.
              Med tanke på det stora antal varsel som läggs dagligen kan vi
              utgå från att det här kommer att öka och att flera kommer att
              tvingas att lämna sina hem.
            </seg>
            <seg n="cb18e145">
              Det är allvarligt att förlora sitt arbete, i synnerhet om man
              dessutom har lämnat a-kassan, och det vet vi att en halv miljon
              svenskar har gjort. Att på grund av arbetslösheten också förlora
              sin bostad är om möjligt ännu allvarligare för de drabbade.
            </seg>
            <seg n="d6500e2f">
              Med tanke på att vi har en sådan kraftig lågkonjunktur måste
              det finnas en beredskap så att inte tusentals människor på grund
              av arbetslöshet och ekonomiska svårigheter ska tvingas att sälja
              sina hem på auktion därför att de inte klarar av sina bostadslån.
            </seg>
            <seg n="3ab3f9cd">
              Min fråga till statsministern är: Vad tänker statsministern göra
              för att förhindra att villa- och bostadsrättsägarna förlorar sina
              hem som en följd av jobbkrisen och lågkonjunkturen?
            </seg>
          </u>
          <note type="speaker" n="3db034c4">
            Anf. 38 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-8" n="982269c5">
            <seg n="18177a97">
              Fru talman! Det viktigaste svaret är att de måste kunna behålla
              sin betalningsförmåga de måste kunna fortsätta att ha jobb för
              att klara det och att vi driver en politik som syftar till detta.
            </seg>
            <seg n="4c037c9f">
              Det finns absolut risker i det som pågår. Vi har fortsatt inte
              fått ned den finansiella oron. Det finns risker för fallande tillgångsvärden.
              Det är bland annat det som har utlöst mycket av problemen i USA,
              problem som världen i övrigt, bland annat Sverige, sedan sitter
              med svansen av och har att försöka hantera.
            </seg>
            <seg n="8235b6cb">
              Viktigast är jobb. Viktigast är att se till att de finansiella
              institutionerna fungerar. Det är de svar vi hoppas kunna ge, att
              få ned oron på de finansiella marknaderna och att få bättre fungerande
              kreditgivning. Väldigt många företag och andra får nu höra att
              deras krediter sägs upp, och de är väldigt upprörda över detta.
              Det är ett av skälen till att vi försöker trycka på bankerna att
              ta sitt ansvar och gå in i den struktur vi har förhandlat fram
              i Europa för att på det sättet få en bättre fungerande kreditgivning.
            </seg>
            <seg n="47c85ad5">
              Situationen för utrikes födda kvinnor
            </seg>
          </u>
          <note type="speaker" n="6517ad85">
            Anf. 39 ELISABETH SVANTESSON (m):
          </note>
          <u who="elisabeth_svantesson_48c0b1" xml:id="i-0d60140c7de41014-0" n="3fb20b4e">
            <seg n="f93e590c">
              Fru talman! Jag vill berätta om en afghansk kvinna, långt ifrån
              varsel och finanskris. Hon har varit i Sverige i åtta år. Hon
              uppbär försörjningsstöd. Hon läser svenska för invandrare, sfi.
              Men hon läser bara en gång i veckan, och det gör hon därför att
              hon inte får läsa oftare för sin man.
            </seg>
            <seg n="f3a966a4">
              Hon är inte ensam. Många utrikes födda kvinnor står ofrivilligt
              långt ifrån arbetsmarknaden och helt utanför arbetskraften.
            </seg>
            <seg n="77dc6121">
              Bara drygt hälften av alla utrikes födda kvinnor har sysselsättning.
              För nyanlända skyddsbehövande vet vi att mediantiden för att få
              ett arbete är tio år.
            </seg>
            <seg n="55af9334">
              Många av dessa kvinnor är isolerade i sina hem, precis som den
              afghanska kvinnan. De är isolerade i sina bostadsområden. Det
              är ofta kvinnor där barn och man har all kontakt med samhället
              runt omkring.
            </seg>
            <seg n="bb811887">
              Hur ska politiken utformas så att värderingar som jämlikhet,
              jämställdhet och arbetslinje även kan nå dessa kvinnor?
            </seg>
          </u>
          <note type="speaker" n="1a3abc4d">
            Anf. 40 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-9" n="982269c5">
            <seg n="77170e35">
              Fru talman! Svenska kvinnor märkte från framför allt 70-talet
              och framåt att ett eget självständigt liv förutsatte en egen försörjning
              och en möjlighet att stå på egna ben.
            </seg>
            <seg n="93ccfb39">
              Vår arbetslinje måste gälla alla som finns i Sverige. Den som
              har arbetsförmåga ska stå till arbetsmarknadens förfogande och
              ska ta de jobb som erbjuds. Det gäller också utrikes födda som
              har kommit till Sverige.
            </seg>
            <seg n="b3395af6">
              Vi har aktivt arbetat med sådant som sänker trösklarna för att
              göra dessa kvinnor mer attraktiva för arbetsgivare och för att
              få in dem på arbetsmarknaden. Även nu med försämrad konjunktur
              och varsel som duggar tätt har jag på Arbetsförmedlingen hört
              att man hittar ännu fler som kommer in via så kallade instegsjobb,
              bland annat till stöd för den grupp vi nu diskuterar. Det är vårt
              sätt att visa vår konsekventa arbetslinje.
            </seg>
            <seg n="e71e8289">
              Men en värderingsdiskussion måste också föras. Vi accepterar
              inte i vårt samhälle att någon blir inlåst, att någon vuxen person
              styr över och inskränker någon annans frihet. Det är inte så vi
              lever i Sverige. Här gäller svensk lag och mänskliga rättigheter
              lika för alla. Vårt stöd handlar mycket om arbetslinjen.
            </seg>
          </u>
          <note n="78c5a7a0">
            Könsneutrala äktenskap
          </note>
          <note type="speaker" n="842d4469">
            Anf. 41 FREDRIK LUNDH (s):
          </note>
          <u who="fredrik_lundh_47407c" xml:id="i-5242ac6b58a002e4-0" n="2ddb4d11">
            <seg n="d40f5a1b">
              Fru talman! Avgörandet i frågan om könsneutrala äktenskap närmar
              sig. I dag kom den i sak innehållslösa lagrådsremissen från regeringen,
              och nu följer arbetet med de så kallade följdmotionerna.
            </seg>
            <seg n="e8dd23d6">
              Regeringen kan inte enas i denna fråga, och det framgår tydligt
              att det är här i riksdagen vi ska både forma, diskutera, debattera
              och besluta frågan. Det ligger redan ett genomarbetet förslag,
              en motion, som skulle kunna behandlas när majoriteten så finner.
              Tyvärr har det gått prestige i denna fråga, trots att vi vet att
              det finns en bred majoritet i kammaren för förändringen.
            </seg>
            <seg n="6e7eb605">
              Är statsministern beredd att uppmana ledamöterna från Moderaterna,
              Folkpartiet och Centerpartiet att lägga prestigen åt sidan och
              anstränga sig för att tillsammans med oss i oppositionen se till
              att vi kan gå till beslut i frågan om könsneutrala äktenskap och
              få lagen på plats så fort det bara är möjligt? Vad är viktigast:
              prestige eller handling?
            </seg>
          </u>
          <note type="speaker" n="3bfa0fad">
            Anf. 42 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-10" n="982269c5">
            <seg n="a35ab65a">
              Fru talman! Det viktigaste är resultatet, det vill säga att vi
              får fram det en majoritet av oss tycker är viktigt. Jag utgår
              från att det ska vara möjligt för riksdagen att fatta det beslutet.
            </seg>
            <seg n="f63293a2">
              Min invändning mot motionen är att ikraftträdandet som föreslås
              i motionen är den 1 januari 2010. Vi som tycker så försöker jobba
              på ett sätt att förslaget kan komma snabbare på plats.
            </seg>
            <seg n="7efce347">
              Jag instämmer i frågeställarens utgångspunkt, nämligen att lägga
              all prestige åt sidan, se till att markera att den stora majoritet
              som finns håller ihop och få igenom förslaget på bästa möjliga
              sätt så fort som möjligt.
            </seg>
            <seg n="2084fc6c">
              Värderingar i utrikespolitiken
            </seg>
          </u>
          <note type="speaker" n="fe9761b7">
            Anf. 43 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-f6a9a205baa66a4b-0" n="3538a644">
            <seg n="3c57adbd">
              Fru talman! Kristdemokraterna vill se tydliga värderingar i politiken.
              För drygt två veckor sedan stenades en 13-årig flicka vid namn
              Aisha i Somalia. Hon anmälde till myndigheterna att hon hade utsatts
              för en gruppvåldtäkt. Det vändes mot henne och hon blev dömd enligt
              sharialagarna till stening. 50 milissoldater stenade henne och
              flera tusen tittade på.
            </seg>
            <seg n="5d28291b">
              Hur har statsministern och regeringen agerat internationellt
              för att protestera mot denna bestialiska handling?
            </seg>
          </u>
          <note type="speaker" n="bae77237">
            Anf. 44 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-11" n="982269c5">
            <seg n="7001b5a0">
              Fru talman! Låt oss konstatera att det i alltför många delar
              av världen finns kvar den typen av helt oacceptabel syn på kvinnor,
              nämligen skuldbeläggande av kvinnor för sådant som män gör som
              dessutom ofta följs av straffrihet för männen, det vill säga det
              sker ingen lagprövning eller uppföljning av männens ansvar i dessa
              frågor.
            </seg>
            <seg n="8eb7e1e7">
              Vi försöker i alla sammanhang markera tydligt inom FN, i våra
              dialoger och i våra bilaterala samarbeten med många av våra afrikanska
              partner när det gäller dessa frågor. Många gånger är det på ett
              bra sätt i dialog. Det här är också något man reagerar på i dessa
              länder, som ju ofta har rötter i olika religiösa uttolkningar
              längre tillbaka.
            </seg>
            <seg n="2b1ebaf6">
              Just i det specifika fallet känner jag inte till hur utrikesdepartement
              och andra har reagerat, men det kommer inte på något sätt att
              skilja sig från hur vi i alla andra sammanhang markerar mot detta.
            </seg>
            <seg n="44903838">
              Skolmaten
            </seg>
          </u>
          <note type="speaker" n="ae02f61e">
            Anf. 45 SOLVEIG ZANDER (c):
          </note>
          <u who="solveig_zander_bb1f11" xml:id="i-744792697090eac3-0" n="ac3b27af">
            <seg n="adbc10e0">
              Fru talman! Min fråga handlar om skolmat. Vi vet att rätt kost
              och näring är viktigt för alla människor, både barn och äldre.
              Statsministern som själv har barn vet hur viktigt det är att barnen
              ska orka med skolarbetet, må bra, orka med sin fritid och så vidare.
            </seg>
            <seg n="689f1353">
              Nu har en icke obekant Bert Karlsson med all önskvärd tydlighet
              fått oss att förstå att det finns brister i kommunerna när det
              gäller skolmaten. Regeringen har avsatt stimulansmedel, 1,32 miljarder,
              för att bättra på de äldres kost och nutrition. Nu önskar jag,
              naturligtvis, att man också ska tänka på skolan och skolbarnen
              i kommunerna.
            </seg>
            <seg n="4efb868e">
              Vad säger statsministern om detta? Har statsministern några kommentarer
              till mitt önskemål?
            </seg>
          </u>
          <note type="speaker" n="66947d50">
            Anf. 46 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-f77dfd07b30629e7-0" n="982269c5" next="i-acae3e65981568ec-0">
            <seg n="4b4001c9">
              Fru talman! Skolmaten diskuterades också när jag gick i skolan
              och har förmodligen alltid varit omdiskuterad. Vi ska konstatera
              att den inte är likadan, smakar likadant eller upplevs på samma
              sätt över hela Sverige och i alla skolor. Det som ibland påvisas
              är att det i någon skola inte fungerar lika bra.
            </seg>
            <seg n="92c9a748">
              Jag tror att svaret finns att finna mer lokalt i möjligheterna
              att på ett bra sätt tillreda maten, att ha ett eget ansvar för
              maten i den egna skolan eller åtminstone i närheten av den egna
              skolan. Det blir svårt att lösa detta enkom med hjälp av Bert
              Karlsson och statliga pekpinnar. Det finns kommunala huvudmän
              som har ansvar för detta. Jag har upplevt att där det har sagts
              att det har blivit bättre har det ofta handlat om att man själv
              har fått ta över matlagningen och jobbat med att den ska vara
              både nyttig och välsmakande för eleverna.
            </seg>
            <seg n="ce99338a">
              Resurser till omskolning av arbetslösa
            </seg>
          </u>
          <note n="8e147d4f">
            Anf. 47 GUNILLA CARLSSON i Hisings Backa (s):
          </note>
          <u who="fredrik_reinfeldt_minister_2006" xml:id="i-acae3e65981568ec-0" n="982269c5" prev="i-f77dfd07b30629e7-0">
            <seg n="2805779e">
              Fru talman! Ungefär 4 600 industriarbetare i Göteborg har varslats
              om uppsägning på grund av arbetsbrist. Av dessa jobbar ca 3 400
              inom fordonsindustrin. I dagsläget har ca 500 redan fått lämna
              sina jobb och gå ut i arbetslöshet. Regeringen har stuvat om i
              Arbetsförmedlingens budget och avsatt 1 ½ miljon kronor för att
              möta situationen.
            </seg>
            <seg n="7df5e3e9">
              Nu är läget så att det finns ett antal bristyrken. Det behövs
              bland annat NC-operatörer, svarvare, fräsare och svetsare. Får
              Arbetsförmedlingen använda dessa pengar till att omskola bilarbetarna
              så att de kan ta dessa jobb inom de bristyrken jag nämnde? Jag
              vet att Arbetsförmedlingen vill göra det. Jag vet att de fackliga
              organisationerna och de som har blivit arbetslösa vill göra det
              och även arbetsgivarna. Men vad säger statsministern?
            </seg>
          </u>
          <note type="speaker" n="75cce3ba">
            Anf. 48 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-12" n="982269c5">
            <seg n="12940703">
              Fru talman! Jag var själv på Arbetsförmedlingen i Göteborg i
              förra veckan. Just de Volvoarbetare vi nu talar om tillhör dem
              som är mest attraktiva på den svenska arbetsmarknaden. Det finns
              alltså företag som ringer till Arbetsförmedlingen för att försöka
              komma i kontakt med de högkvalificerade Volvoarbetarna. Det finns
              ett intresse från Norge och från andra företag runt om i Sverige.
              Det är nog inte den grupp som åtminstone just nu har svårast att
              komma vidare på arbetsmarknaden.
            </seg>
            <seg n="344053ec">
              Jag nämnde också hur omställningsavtalet och omställningsstödet
              är strukturerat. Låt mig nämna det igen. I fråga om en metallarbetare
              över 40 år handlar det om en engångsutbetalning på mellan 26 900
              och 39 440 kronor. Det finns ett omställningsstöd som kan handla
              om upp till 100 000 kronor för varje enskild individ. Det täcker
              två miljoner löntagare, inklusive de som jobbar på Volvo. Det
              kan användas för utbildning, coachning och andra aktiviteter.
              Låt oss se vad Trygghetsrådet och Trygghetsfonden kan göra för
              att stödja många av dem som nu är varslade. Jag är också beredd
              att titta på ytterligare verktyg för Arbetsförmedlingen. Det finns
              omfattande resurser till stöd också i andra delar än de som Socialdemokraterna
              ständigt talar om.
            </seg>
            <seg n="1bb96a4e">
              Den sociala barn- och ungdomsvården
            </seg>
          </u>
          <note type="speaker" n="64e0900c">
            Anf. 49 TOBIAS KRANTZ (fp):
          </note>
          <u who="tobias_krantz_7ba907" xml:id="i-870d12e37df12a33-13" n="27fe010f">
            <seg n="9c4f52db">
              Fru talman! Under åren 20002007 har antalet barn i det svenska
              samhället som blir omhändertagna ökat med nästan 20 procent. I
              dag är det ungefär 1 procent av barnen och ungdomarna i Sverige
              som är placerade i samhällets vård. En femtedel av barnen, de
              allra mest utsatta barnen, hamnar på behandlingshem, på hem för
              vård eller boende.
            </seg>
            <seg n="cc0a467a">
              Socialstyrelsens granskning som har genomförts visar att nio
              av tio av de här behandlingshemmen har brister. Det finns rapporter
              om att det förekommer sexuella övergrepp, våld och mobbning på
              ett antal hem. Rapporter pekar på att det finns en bristande kompetens
              hos den personal som jobbar på de här behandlingshemmen. Rapporter
              pekar också på att många av de behandlingsmetoder som används
              över huvud taget inte är utvärderade. Vi vet helt enkelt inte
              om de ger effekt eller inte.
            </seg>
            <seg n="4cfa8ff9">
              Jag skulle därför vilja fråga statsministern vilka åtgärder regeringen
              tänker vidta för att rätta till bristerna i den sociala barn-
              och ungdomsvården i Sverige.
            </seg>
          </u>
          <note type="speaker" n="f838ab62">
            Anf. 50 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-14" n="982269c5">
            <seg n="f6470877">
              Fru talman! Får en gammal socialpolitiker ändå först konstatera
              att det är väldigt många människor i Sverige som tar stort ansvar
              och gör stora insatser för att försöka vara ett stöd för de ungdomar
              som hamnar snett i livet. Det är sannerligen oftast inte så enkelt.
              Det handlar om ungdomar med traumatiska upplevelser, som har svårt
              att finna sig själva och oftast är självdestruktiva eller våldsbenägna.
            </seg>
            <seg n="f6a968ad">
              Men jag har också noterat att det finns en kritik och att det
              finns ett behov av uppföljning. Det förs en diskussion om att
              vi ska föra detta från länsstyrelser över till Socialstyrelsen
              för att därmed bättre samordna uppföljning och kvalitetskontroll
              av det slag som frågeställaren efterfrågar. Jag tror att det är
              klokt.
            </seg>
            <seg n="f337f944">
              Vi ska alltid vara måna om att se till att ha bra kvalitet i
              verksamheterna och våga tala om just värdet av att ha utbildning
              och rätt förutsättningar för att bedriva ett bra arbete. Det är
              inte att ifrågasätta de många viktiga insatser som görs runt om
              i Sverige för utsatta barn.
            </seg>
            <seg n="e65cdd4d">
              Lissabonfördraget och den svenska modellen
            </seg>
          </u>
          <note type="speaker" n="d4e63166">
            Anf. 51 MAX ANDERSSON (mp):
          </note>
          <u who="max_andersson_e19a12" xml:id="i-57593d93cf6e8111-3" n="377c6761">
            <seg n="7fcfcd4c">
              Fru talman! I dag diskuterar vi Lissabonfördraget här i riksdagen.
              Jag vet att regeringen är motståndare till en folkomröstning om
              Lissabonfördraget. Det kan bero på att regeringen är rädd för
              att folket skulle säga nej. Jag håller inte med regeringen på
              den punkten, men jag förstår att regeringen tycker som den gör.
            </seg>
            <seg n="3d01b7ff">
              Men det finns en sak jag inte förstår. I dag är de svenska kollektivavtalen
              under hårt tryck från EG-rätten. Det kan vara så att det enda
              sättet att rädda den svenska modellen är att kräva en ändring
              av EU-fördraget så att vi får en garanti för kollektivavtalen.
              Regeringen har inte velat kräva detta.
            </seg>
            <seg n="b707346c">
              Miljöpartiet har krävt att vi ska skjuta upp beslutet om Lissabonfördraget
              till efter Stråthutredningen, som säger hur vi ska hantera EG-rättens
              angrepp på den svenska kollektivavtalsmodellen. Den kommer att
              vara klar den 15 december.
            </seg>
            <seg n="9bd4835b">
              Miljöpartiet vill skjuta upp beslutet. Vänsterpartiet vill skjuta
              upp beslutet. LO vill skjuta upp beslutet. Socialdemokratin vill
              skjuta upp beslutet. Varför vill inte regeringen göra det?
            </seg>
          </u>
          <note type="speaker" n="5f0ebd73">
            Anf. 52 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-15" n="982269c5">
            <seg n="11d6096c">
              Fru talman! Lissabonfördraget ska göra att vi får ett bättre
              fungerande europeiskt samarbete, som står starkare på viktiga
              områden när det gäller brottsbekämpning, som dessutom blir bättre
              demokratiskt förankrat såväl i nationella parlament som i sitt
              eget.
            </seg>
            <seg n="b77f623f">
              Det är naturligtvis viktigt att vi får den förändringen på plats.
              Det anser de av oss som tror på det europeiska samarbetet, därför
              att vi inte står ut med att se klimatförändringarna fortsätta
              utan att kunna stå starkt däremot. Jag vet att Miljöpartiet har
              en annan uppfattning. De tror helt enkelt inte på internationellt
              samarbete.
            </seg>
            <seg n="6eb8c937">
              Jag misstror det här sättet att försöka röra ihop saker som inte
              hänger ihop. Hur riksdagen röstar kommer att visa sig senare i
              dag. Men jag välkomnar det besked som verkar finnas från fem partier
              att man inte ser den sammanblandning som frågeställaren nu pekar
              på. Frågan när det gäller Lavalutredningen och analyser av detta
              kommer att ha sin tid, men det hänger inte ihop med utformandet
              av Lissabonföredraget. Fackliga företrädare runt om i Europa har
              snarare påpekat att Lissabonfördraget förstärker arbetstagarnas
              rättigheter när det kommer att träda i kraft.
            </seg>
            <seg n="01a5d38e">
              Energipolitiken
            </seg>
          </u>
          <note type="speaker" n="67c18aec">
            Anf. 53 ANN-KRISTINE JOHANSSON (s):
          </note>
          <u who="ann-kristine_johansson_4b4037" xml:id="i-e9da4320837e9a9b-0" n="4604500e">
            <seg n="d1a7607a">
              Fru talman! I dessa varsel- och orostider vill jag lyfta upp
              skogsindustrins utsatta läge. I medierna står det om tuffa tider
              för skogsindustrin, och jag möter detta varje dag hemma i Värmland,
              som är ett stort skogsindustrilän. Många anställda är nu bekymrade
              för vad som händer på den egna arbetsplatsen. Det är oro och bekymmer
              som också tas över av barn och familjen.
            </seg>
            <seg n="522b2cf9">
              Jag har besökt Gruvön i Grums och Rottneros Bruk i Sunne i Värmland,
              och medskicket därifrån till dig som statsminister är krav på
              långsiktiga spelregler inom energipolitiken och på att också se
              den ökade konkurrensen om skogsråvaran.
            </seg>
            <seg n="d248f4aa">
              Varsel kommer nästan varje dag, och vi har sett beslut om nedläggning
              av flera bruk. I Värmland, som är rejält drabbat av varsel inom
              bilindustrin, kommer detta som extra påslag i det allvarliga läget.
            </seg>
            <seg n="5d4d55cf">
              Jag vill ha svar av statsministern om behovet av långsiktiga
              spelregler och breda politiska överenskommelser om energipolitiken.
              Varför kom ni inte när vi bjöd in och ville diskutera energipolitiken?
              Detta är en viktig pusselbit för skogsindustrin.
            </seg>
          </u>
          <note type="speaker" n="892e954a">
            Anf. 54 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-16" n="982269c5">
            <seg n="904aa055">
              Fru talman! Ska socialdemokrater fråga mig om långsiktig energipolitik
              som just har berättat för svenska folket att ni ska sitta i en
              regering med Miljöpartiet? Är det ditt besked till skogsarbetare
              och andra i de nu utsatta länen att de ska bjuda dit en miljöpartist
              för att berätta vad man vill göra så ska de få se hur det går
              med jobben?
            </seg>
            <seg n="3265e45b">
              Jag vet precis att det behövs långsiktighet i energiförutsättningarna.
              Jag har varit med och skapat en överenskommelse som lett till
              att Sverige nu har en majoritetsregering för första gången på
              mycket lång tid, som kan ge besked om både inväxling av förnybar
              energi och förutsättningar för att kunna fortsätta och till och
              med öka effektuttaget ur svensk kärnkraft. Jag hoppas att vi ska
              kunna förlänga detta in i framtiden.
            </seg>
            <seg n="608a9e38">
              Men jag vet en sak. När vänsterpartierna samlas handlar det om
              hur snabbt ni ska avveckla kärnkraften och hur mycket ni ska höja
              olika energiskatter, med udden riktad exakt mot den basindustri
              som frågeställaren påstod att hon känner för. Berätta det nästa
              gång du träffar de representanter som var oroliga!
            </seg>
            <seg n="fa6592a2">
              Svenska insatser för fred och säkerhet i Afghanistan
            </seg>
          </u>
          <note type="speaker" n="a25cebf0">
            Anf. 55 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-0ffdf41adc19fe47-0" n="c92d1302">
            <seg n="5f2cbc5f">
              Fru talman! Sverige tar ett viktigt ansvar tillsammans med många
              andra länder för att främja fred och säkerhet i Afghanistan, och
              regeringen avser att öka Sveriges internationella fredsinsatser.
            </seg>
            <seg n="f60d3cbb">
              Det här är mycket bra. Vår egen trygghet beror i hög grad av
              att vi medverkar tillsammans med andra i arbetet för att förebygga
              krig och lösa konflikter på fredlig väg. Ett försvar som övas
              och gör nytta internationellt blir även bättre på sin uppgift
              i Sverige.
            </seg>
            <seg n="06b9e5f8">
              En Sifoundersökning visar på en betydande tveksamhet inför våra
              soldaters viktiga uppgift i Afghanistan. En del resonerar så här:
              Ska vi riskera svenska soldaters och biståndsarbetares liv i ett
              land så långt borta?
            </seg>
            <seg n="d1ac5155">
              Nu ska man alltid ta opinionsundersökningar med en nypa salt,
              men ändå tror jag att det är viktigt med information och dialog
              om våra svenska soldaters, mäns och kvinnors, viktiga insatser
              för fred och utveckling i Afghanistan. Delar statsministern den
              bedömningen?
            </seg>
          </u>
          <note type="speaker" n="3af7051c">
            Anf. 56 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-17" n="982269c5">
            <seg n="7eff8177">
              Fru talman! Sverige är i Afghanistan tillsammans med en lång
              rad andra länder av det enkla skälet att den afghanska regeringen,
              som är folkvald, har bett oss att vara där till stöd för den utveckling
              som vi hoppas ska fortsätta, som gör att barnadödligheten sjunker,
              att flickor får börja gå i skolan, att vi har tryckt bort den
              talibanregim som var en av de mest totalitära vi har sett och
              som helt tog ifrån bland annat kvinnor och unga flickor möjligheten
              till egen utveckling och egna beslut.
            </seg>
            <seg n="2d17b83f">
              Det är viktigt att påpeka att vi inte bara ska vara militärt
              närvarande. Vi ska också vara närvarande med biståndsinsatser
              och med andra utvecklingsinsatser. Vi har signalerat att vi kraftigt
              kommer att öka detta från en nivå på ungefär 300 miljoner kronor
              i dag upp till ½ miljard i stöd till Afghanistan det största stöd
              vi ger till ett enskilt land i Asien.
            </seg>
            <seg n="ce117b6e">
              Sverige visar på det sättet att politiken hänger ihop. Det handlar
              om säkerhet, utveckling och stöd för utsatta grupper. Jag beklagar
              om det i andra delar av denna riksdag inte längre finns ork eller
              förståelse för vårt behov av att vara till stöd för utsatta människor
              i världen.
            </seg>
            <seg n="55fd4c2b">
              Situationen för arbetslösa
            </seg>
          </u>
          <note type="speaker" n="73c96924">
            Anf. 57 MONICA GREEN (s):
          </note>
          <u who="monica_green_0b84cd" xml:id="i-c65a17a2f5a75e2b-0" n="b61c1b69">
            <seg n="be961651">
              Fru talman! I måndags var jag i Tidaholm och träffade oroliga
              människor på IAC som är varslade och som ska bli av med sina jobb,
              250 personer. Själv bor jag i Skövde och träffar dagligen oroliga
              Volvoarbetare på grund av varslen. De är oroliga för den ekonomiska
              tryggheten. De vill självklart ha sina jobb kvar det är det första
              de vill. I andra hand vill de ha omskolning och utbildning, men
              de vill också ha ekonomisk trygghet.
            </seg>
            <seg n="87e429c6">
              Statsministern säger här nu att det viktigaste är att de har
              sina jobb kvar. De ska ta de jobb som erbjuds, säger statsministern
              i sina svar till andra.
            </seg>
            <seg n="f8130464">
              Ja, men vilka jobb är det som statsministern ska erbjuda dem?
              Han har ju själv slaktat stora delar av komvux så att omskolningen
              blir svår för de här människorna. Han har ju själv fryst statsbidragen
              så att kommunerna får svårt att ha kvar sin verksamhet. Han har
              ju själv sett till att det blir ekonomiska svårigheter för dem
              som blir drabbade.
            </seg>
            <seg n="ac703ec7">
              Dessutom har din egen finansminister nu ändrat sina prognoser
              så att arbetslösheten ser ut att bli 9 ½ procent redan nästa år.
            </seg>
          </u>
          <note type="speaker" n="f0000076">
            Anf. 58 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-18" n="982269c5">
            <seg n="e94be121">
              Fru talman! Jag börjar ana ett mönster. Jag undrar om det inte
              är så att oron sprider sig efter att de har lyssnat på Monica
              Green och en del andra påståenden här i dag som bara kastas rakt
              ut.
            </seg>
            <seg n="79b9f37b">
              Vi tillför 6 miljarder till kommunerna 2009, bland annat genom
              att vi sänker arbetsgivaravgiften.
            </seg>
            <seg n="1b5bad6c">
              Jag kan berätta vad vi inte ska göra. Vi ska inte genomföra den
              politik Socialdemokraterna vill se, en skattechock med 70 miljarder
              på tre år.
            </seg>
            <seg n="9b442743">
              Eller ta det Miljöpartiet vill göra för fordonsindustrin: Det
              är en snabbavveckling av hela den svenska fordonsindustrin om
              det skulle genomföras. Jag lovar att jag inte ska genomföra det.
            </seg>
            <seg n="85da5086">
              Jag menar att det nu finns tid att finnas till stöd för dessa
              grupper så att de ska kunna komma vidare till ett annat arbete.
              Jag tror att Volvoarbetarna hör till dem som är mest attraktiva
              på svensk arbetsmarknad om vi hanterar detta rätt.
            </seg>
            <seg n="2d784de0">
              Vi behöver inte göra människor oroligare än nödvändigt. Vi har
              resurser. Det finns strukturer i den svenska modellen för att
              kunna ta ansvar för att hjälpa människor att komma vidare. Jag
              tycker att också Monica Green har ett ansvar för att korrekt beskriva
              att de resurserna finns.
            </seg>
            <seg n="21a694e3">
              Investeringar i cleantech-branschen
            </seg>
          </u>
          <note type="speaker" n="d5b99582">
            Anf. 59 DAN NILSSON (s):
          </note>
          <u who="unknown" xml:id="i-eb899826c2bd66b9-0" n="fe86f815">
            <seg n="becfc34f">
              Fru talman! Vi vet alla att varslen sprider sig som en löpeld
              genom hela Sverige: Nybro, Västervik, Vimmerby. Senast i går hörde
              vi om Astra Zeneca i Umeå. Lågkonjunkturen slår hårt och skoningslöst
              mot familjer i hela landet.
            </seg>
            <seg n="3f3799e7">
              En viktig fråga som tyvärr är lätt att glömma bort i dessa tider
              är alla de företag som är i cleantech -branschen. I Energimyndighetens
              rapport Investera i Cleantech 2008 framgår att investeringarna
              i denna bransch kraftigt viker nedåt. Andra kvartalet 2008, som
              för övrigt var innan finanskrisen slog till med full kraft, visar
              att endast 70 miljoner kronor investerades. Föregående kvartal
              var det 205 miljoner.
            </seg>
            <seg n="e1095d87">
              Av investeringskapitalet i Sverige var det endast 0,7 procent
              som gick till cleantech- branschen. Man kan jämföra med Danmark,
              där det var 11 procent. Då är min fråga: Vad avser statsministern
              att göra för att stimulera investeringar i cleantech -branschen?
            </seg>
          </u>
          <note type="speaker" n="e0cbf753">
            Anf. 60 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-19" n="982269c5">
            <seg n="ac0f9274">
              Fru talman! Jag är övertygad om att ett korrekt användande av
              styrmedel i klimatpolitiken öppnar för den typ av investeringar
              som frågeställaren efterlyser. Sverige har den kanske mest långtgångna
              användningen av styrmedel genom att man sätter ett pris på fossilbränslehantering,
              CO2-skatt, och dessutom använder metoder för att växla in det
              förnybara genom bland annat gröna certifikat. Men det är riktigt
              att jag gärna skulle se att vi kunde attrahera ännu mer av investeringskapital.
            </seg>
            <seg n="3d718e8c">
              Jag tror därför att det är viktigt med långsiktighet och ett
              internationellt avtal, först nu via EU och därefter i Köpenhamn,
              för att lägga spelregler över längre tid för att möjliggöra ökade
              investeringar i bland annat den bransch som nu nämns. Sverige
              ligger långt fram, men jag skulle gärna se att vi attraherade
              ännu mer av kapital. Men, som sagt, vi använder styrmedel. Det
              gör att vi växlar upp den förnybara energianvändningen i Sverige,
              till skillnad från många andra länder som bygger sitt ökade energibehov
              på fortsatt användning av fossila bränslen.
            </seg>
            <seg n="78c00c5c">
              Småföretag och betalningstiden för fakturor
            </seg>
          </u>
          <note type="speaker" n="15f5ec7b">
            Anf. 61 KATARINA BRÄNNSTRÖM (m):
          </note>
          <u who="katarina_brannstrom_26ead4" xml:id="i-d6e5c4b6d382376c-0" n="da055c1c">
            <seg n="2d8b765c">
              Fru talman! I dessa tider med finansiella bekymmer har det gamla
              problemet med stora företags självpåtagna rättighet att förlänga
              betalningstiden för fakturor från små företag blivit än mer aktuellt.
              Det handlar om leverantörer som inte får betalt för sina varor
              och tjänster i tid, och det påverkar företagens likviditet och
              möjligheter till överlevnad i kärva tider. Det kan också bli ett
              samhällsekonomiskt bekymmer. Resultatet kan bli att man inte kan
              betala löner, skatter, moms och annat. Det kan till och med leda
              till inställda betalningar och konkurs.
            </seg>
            <seg n="b863bae5">
              Detta är ett stort problem för små företag. Det råder visserligen
              avtalsfrihet, men ena parten håller inte sina avtal. Min fråga
              till statsministern är därför om han avser att göra något som
              snabbt kan påverka så att vi får ett sunt kassaflöde i svensk
              ekonomi och motverkar dessa problem för de små företagen.
            </seg>
          </u>
          <note type="speaker" n="edbd95e9">
            Anf. 62 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-20" n="982269c5">
            <seg n="e0b6a806">
              Fru talman! Företagen kläms nu från två håll. Dels är det inte
              sällan de stora företag som vi ibland diskuterar som inte betalar
              sina räkningar till små företag och därigenom så att säga skapar
              en övervältring på de små företagen, dels är det banker som antingen
              klipper eller drar ned sin kreditgivning. Det skapar brist på
              likviditet och gör att även företag som i grunden är sunda och
              går bra får allvarliga problem.
            </seg>
            <seg n="98e3e85a">
              Jag tycker att det är bra att vi får en samhällsdebatt om hur
              stora företag och även en del offentliga institutioner beter sig
              när det gäller att dra ut på betalningar. Men det viktigaste vi
              kan göra är att se till att bankerna fungerar bättre. I samtal
              i dag har Anders Borg och Mats Odell diskuterat med cheferna i
              Sveriges största banker. De har åtminstone sagt sig nu ta på allvar
              att de ska se över kreditgivningen till företag och hushåll. Låt
              oss också se till att det kommer på plats. Det skulle betyda oändligt
              mycket för att få företag i Sverige att fungera bättre.
            </seg>
            <seg n="1327759c">
              Finansiering av statlig infrastruktur
            </seg>
          </u>
          <note type="speaker" n="a0e74ea3">
            Anf. 63 PIA NILSSON (s):
          </note>
          <u who="pia_nilsson_27d085" xml:id="i-63effa3636b77a30-0" n="0684f81d">
            <seg n="9f7ec8a4">
              Fru talman! Många är de kommunal- och landstingsråd som från
              Ystad till Haparanda just nu oroar sig över hur de ska få sin
              budget att gå ihop. Statsbidragen har minskat och skatteintäkterna
              sjunker. Och som lök på laxen duggar varslen tätt. Ändå försöker
              alla kommuner och landsting att skydda kärnan i välfärden från
              nedskärningar skolan, vården och omsorgen så gott de bara kan.
              Därför blir jag väldigt bekymrad när regeringen nu kräver att
              kommuner och landsting ska vara med och betala 30 miljarder till
              vägar, järnvägar, flyg och annan infrastruktur som är statens
              åtagande och som det är statsnes ansvar att finansiera. Detta
              sker i ett läge när kommuners och landstings ekonomiska förutsättningar
              försämras månad för månad.
            </seg>
            <seg n="e9b61a5c">
              Pengar till statlig infrastruktur måste då tas från kommunernas
              skolor, kommunernas äldreomsorg och från landstingens sjukvård.
              Det betyder att kommunerna och landstingen måste välja mellan
              att satsa antingen på spår eller på skola, på väg eller på vård.
              Tycker statsministern att det är rimligt?
            </seg>
          </u>
          <note type="speaker" n="37a8a8c0">
            Anf. 64 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-f77dfd07b30629e7-1" n="982269c5" next="i-acae3e65981568ec-1">
            <seg n="51fe3b6f">
              Fru talman! Vi ägnar oss nu åt att riva ned de socialdemokratiska
              luftslott som ni lämnade efter er löften om vägar och järnvägar
              utan finansiering. Vi gör det genom att tillföra mycket stora
              resurser i kommande budgetar, men vi har också bett att få se
              om kommuner och regioner kan gå in och hjälpa till med finansieringen.
            </seg>
            <seg n="b274c7a6">
              Jag menar att det leder till både bra ansvarstagande och bättre
              genomgång av att kostnaderna inte skenar i olika projekt, och
              det leder dessutom till att vi totalt sett snabbare får på plats
              viktig infrastruktur.
            </seg>
            <seg n="95ebb3d7">
              Vi för 6 miljarder till kommun- och landstingssektorn i den budget
              vi lägger fram för 2009. Det är ett viktigt stöd till många av
              de verksamheter som frågeställaren nämner. Jag är beredd att fortsatt
              se om det kommer att behövas tillkommande resurser för att just
              försvara kärnan i den svenska välfärden.
            </seg>
            <seg n="e7055aa1">
              Jag hävdar dock att detta tyvärr inte gäller de socialdemokratiska
              förslagen. De är mycket mer inriktade på att bygga ut och bygga
              till på olika transfereringssystem och inte när vi räknar igenom
              dem genom att föra över resurser till kärnan i den svenska välfärden.
            </seg>
          </u>
          <note n="150159ee">
            Anf. 65 ANDRE VICE TALMANNEN:
          </note>
          <u who="fredrik_reinfeldt_minister_2006" xml:id="i-acae3e65981568ec-1" n="982269c5" prev="i-f77dfd07b30629e7-1">
            <seg n="4382a615">
              Därmed är statsministerns frågestund avslutad. Vi tackar både
              statsministern, alla deltagare och alla som hade velat vara med
              men som inte fick möjlighet därför att tiden inte räckte.
            </seg>
            <seg n="7a010165">
              Återupptagna förhandlingar
            </seg>
          </u>
          <note n="2cd7a319">
            Ajournering
          </note>
          <note n="021384ee">
            Kammaren beslutade kl. 14.47 på förslag av andre vice talmannen
            att ajournera förhandlingarna i cirka fem minuter.
          </note>
          <note n="8dd3c5f4">
            Förhandlingarna återupptogs kl. 14.52.
          </note>
          <note n="44516da7">
            10 § Information från regeringen om informellt möte mellan EU:s
            stats- och regeringschefer den 7 november med anledning av den
            internationella finanskrisen
          </note>
          <note type="speaker" n="d0c364d6">
            Anf. 66 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-21" n="982269c5">
            <seg n="cc453080">
              Fru talman! Det informella mötet med Europeiska rådet den 7 november
              var ett viktigt tillfälle för EU:s stats- och regeringschefer
              att diskutera sin syn på den globala finanskrisen inför mötet
              i den så kallade G 20-gruppen i Washington den 15 november.
            </seg>
            <seg n="43a542f9">
              Mötet blev en framgång för Sveriges del, eftersom vi fick gehör
              för principen om färre men effektivare regleringar. Diskussionen
              kretsade främst kring den internationella finansiella situationen,
              den ekonomiska situationen och de internationella finansiella
              institutionerna.
            </seg>
            <seg n="74e46496">
              Oron över det finansiella världsläget var påtaglig bland stats-
              och regeringscheferna. Det konstaterades att den finansiella krisen
              var långt ifrån löst och att det måste finnas fortsatt beredskap
              att hantera akuta händelser. Inte heller kreditmarknaden fungerade
              på ett tillfredsställande sätt.
            </seg>
            <seg n="6d5b3953">
              I diskussionen kom också frågan upp om en översyn av internationella
              regelverk och standarder för att identifiera eventuella brister
              och luckor. Jag underströk i mitt inlägg vikten av att alla länder
              måste genomföra åtgärderna i EU:s gemensamma paket för att återskapa
              förtroende på de finansiella marknaderna, att den nuvarande krisen
              var global och att det därför krävdes globala lösningar. Jag påtalade
              också att inriktningen bör vara få men bra regler på finansmarknaden,
              inte många och luddiga som leder till överreglering. Det talas
              därför om proportionerlig och adekvat reglering i dokumentet från
              mötet.
            </seg>
            <seg n="c150a483">
              När det gällde den ekonomiska situationen var Europeiska rådet
              enigt om att det makroekonomiska läget i världen är bekymmersamt.
              Den ekonomiska krisen bedöms bli djup och pågå under en längre
              tid. I ljuset av det allvarliga läget krävdes åtgärder för att
              motverka konjunkturnedgången.
            </seg>
            <seg n="ab18c8c9">
              Europeiska rådet gav därför kommissionen och Ekofinrådet i uppdrag
              att lägga fram en åtgärdsplan inom ramen för Lissabonstrategin
              och EU:s stabilitets- och tillväxtpakt. Förslaget som väntas presenteras
              i slutet av november kommer att bli föremål för diskussion vid
              Europeiska rådets möte i december.
            </seg>
            <seg n="69473763">
              Under diskussionen om de internationella finansiella institutionerna
              underströk jag att det inte var en fråga om att uppfinna nya institutioner
              utan att i stället använda existerande institutioner då de har
              en legitimitet och en näst intill global medlemskrets. Likaså
              bör alla länder låta sig utsättas för oberoende granskningar utifrån
              de instrument som EU, IMF och OECD har till sitt förfogande.
            </seg>
            <seg n="a5b33334">
              Under diskussionen betonades också vikten av sammanhållning och
              ett gemensamt tillvägagångssätt i hanteringen av finanskrisen
              och att detta skulle utgöra en gemensam ansats för G 20-mötet
              i Washington.
            </seg>
            <seg n="2a85564d">
              Vid Europeiska rådet i december kommer den ekonomiska finansiella
              situationen återigen att diskuteras.
            </seg>
            <seg n="9b831bd1">
              Fru talman! Avslutningsvis kan jag konstatera att deltagarna
              på G 20-mötet i Washington i helgen var överens om att verka för
              att återupprätta stabiliteten på finansmarknaderna och få i gång
              den ekonomiska tillväxten.
            </seg>
            <seg n="8e0e7043">
              Det konstaterades att marknaden är global och att det därför
              finns behov av internationella standarder och att tillse att genomförandet
              ska ske på ett strukturerat sätt. Likaså uttalade deltagarna att
              man under de kommande tolv månaderna inte skulle skapa nya handelshinder
              eller ta till otillbörliga medel för exportstimulans.
            </seg>
            <seg n="8770181b">
              Slutligen konstaterades att Bretton Woods-institutionerna behöver
              reformeras för att bland annat ge större representation och röst
              till utvecklings- och tillväxtländerna.
            </seg>
            <seg n="a148aaf3">
              För Sverige som befinner sig i svansen på den amerikanska bolånekrisen
              är det av stor betydelse att den finansiella krisens orsaker,
              effekter samt nödvändiga åtgärder har diskuterats i en global
              kontext. Det är särskilt viktigt att multilaterala institutioner
              såsom Världsbanken och IMF har fått en så framträdande roll. Globala
              problem kräver globala lösningar.
            </seg>
            <seg n="abe9ad75">
              Framför allt är det glädjande att se att det finns en välgrundad
              insikt om vikten av en öppen världsekonomi även i kristider.
            </seg>
          </u>
          <note type="speaker" n="53416a9b">
            Anf. 67 THOMAS ÖSTROS (s):
          </note>
          <u who="thomas_ostros_ed884d" xml:id="i-a2265d99ad1d9c30-0" n="3b26fd50">
            <seg n="e9d8f2ab">
              Fru talman! För en månad sedan lade regeringen fram den proposition
              som behandlar stabiliseringsåtgärderna på de finansiella marknaderna
              som ju har initierats av Europeiska unionen. I riksdagen snabbehandlade
              vi den propositionen på tre dagar. Det är ett paket som omfattar
              garantier på 1 500 miljarder kronor.
            </seg>
            <seg n="82cd94b2">
              Vi gjorde det mycket snabbt från riksdagens sida för att EU:s
              paket för att stabilisera bankmarknaderna är väldigt viktigt för
              att få ned bolåneräntorna. Många hushåll pressas mycket hårt av
              mycket höga bolåneräntor, men också företagen. Både stora och
              små företag är nu i en mycket pressad situation.
            </seg>
            <seg n="ebec70e9">
              Snart har en månad gått sedan riksdagen tog det beslutet, och
              mycket lite har hänt. Någon bank har gått med. De flesta stora
              banker är inte med i stabilitetspaketet och i garantiprogrammen.
            </seg>
            <seg n="58c3c126">
              Det är en hotfull situation. Jag menar att så här lång tid av
              arbete med EU:s program från regeringens sida efter riksdagsbeslutet
              hotat tusentals jobb, pressat hushållens ekonomi ytterligare och
              därmed också tryckt ned bnp-utvecklingen det kommande året ytterligare.
            </seg>
            <seg n="76e03a59">
              Jag vill fråga Fredrik Reinfeldt om han på det informella rådsmötet
              tog upp frågan med Sveriges svårigheter att implementera bankgarantierna,
              om han fick med sig några synpunkter från övriga EU-ledare om
              hur vi kan effektivisera genomförandet av bankgarantierna också
              i Sverige.
            </seg>
            <seg n="8b790d1d">
              Jag vill också fråga statsministern om han tog upp frågan om
              att sätta ytterligare press på bankerna att verkligen delta i
              garantiprogrammet för att få ned bolåneräntorna, exempelvis genom
              att ha ett obligatoriskt program, en mer generell garanti som
              verkligen ser till att få ned bolåneräntorna och företagslåneräntorna.
              Det är ju väldigt viktigt för den ekonomiska utvecklingen.
            </seg>
          </u>
          <note type="speaker" n="a55d49c2">
            Anf. 68 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-22" n="982269c5">
            <seg n="09a0ff09">
              Fru talman! Det viktiga i upplägget som Europa valde och som
              skiljer sig från hur man har agerat i USA var att försöka betona
              att det är en systemkris som i grunden inte skiljer den sunda
              finansiella institutionen från den med problem. I USA valde man
              att snarare söka och gå på de institutioner som hade problem.
              Det hade det med sig att det spreds rykten och diskussioner om
              vilka som är de nästa att få hjälp, vilka det egentligen är som
              har problem. Man såg inte det globala genomslaget av att det var
              brist på förtroende på hela den finansiella marknaden som var
              problemet, inte bara vissa enskilda nödlidande finansiella institutioner.
            </seg>
            <seg n="2320c1fe">
              Det här är ett försök att skapa en struktur som ger förtroende
              och stabilitet i hela den finansiella marknaden, och det är en
              viktig utgångspunkt. Det är skälet till att vi önskar se att alla
              de stora bankerna i Sverige och finansiella institutioner går
              in i den lösningen.
            </seg>
            <seg n="14485c53">
              Det är riktigt att det har gått en tid. Det bör noteras att detta
              inte är på plats i andra europeiska länder. Där har man samma
              diskussion som vi har i Sverige, bland annat i Tyskland, och som
              jag följer om att försöka få bankerna att gå in i den här lösningen.
              Så sent som för några timmar sedan satt Mats Odell och Anders
              Borg med ledningar i de största bankerna för att klargöra vår
              oro och betydelsen av att få detta på plats.
            </seg>
            <seg n="8995bac3">
              Varför då inte välja ett obligatorium? Två skäl: För det första
              ligger det inte i den överenskommelse Sverige har slutit med de
              övriga 26 EU-länderna att det skulle kunna bygga på ett obligatorium.
              Grunden i överenskommelsen är frivillighet. För det andra: Går
              vi mot ett obligatorium tar vi därmed bort möjligheten att begränsa
              bonusar, fallskärmar och höga särskilda ersättningar till ledningsgrupperna.
              Det ställer vi som krav på att banker och finansiella institutioner
              måste efterkomma gentemot oss för att gå in i lösningen.
            </seg>
            <seg n="caa60eb6">
              Jag har tolkat det som att det finns ett starkt politiskt stöd
              i Sverige och är djupt förankrat i folkopinionen att det är en
              viktig del av överenskommelsen.
            </seg>
          </u>
          <note type="speaker" n="d8f46cdb">
            Anf. 69 THOMAS ÖSTROS (s):
          </note>
          <u who="thomas_ostros_ed884d" xml:id="i-a2265d99ad1d9c30-1" n="3b26fd50">
            <seg n="876509e4">
              Fru talman! Regeringen tvekar inte att ge väldigt höga löner
              till ledande befattningshavare. Postens vd är bara ett sådant
              exempel på senare tid.
            </seg>
            <seg n="6ee73e77">
              Det är en väldigt viktig sak för jobben att man får bankgarantiprogrammet
              på plats. Det har gått nästan en månad, och fortfarande är bankerna
              inte med. Vi behandlade frågan på bara tre dagar i Sveriges riksdag.
              Det ger anledning till bekymmer.
            </seg>
            <seg n="25b2c2cf">
              Vi slöt upp i riksdagen brett bakom programmet, och i förhandlingarna
              med regeringen framförde vi vikten av att alla deltar och att
              man borde överväga ett obligatorium. Då fick vi socialdemokrater
              försäkringar om att alla skulle komma att delta och att det var
              väl förankrat bland bankerna. Nu är det inte så, utan detta har
              inneburit en månad med högre räntor än nödvändigt.
            </seg>
            <seg n="8a5914fa">
              Tog inte Fredrik Reinfeldt upp denna fråga med kollegerna, övriga
              stats- och regeringschefer, och frågan om ett obligatorium om
              vi får en situation då bankerna inte går med och räntorna inte
              går ned?
            </seg>
          </u>
          <note type="speaker" n="a1e08cfd">
            Anf. 70 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-23" n="982269c5">
            <seg n="a8491e92">
              Fru talman! Jo, jag tog upp detta i mitt inlägg, och jag nämnde
              det i mitt inledningsanförande här. Jag talade om vikten av att
              vart och ett av medlemsländerna genomför sin del av överenskommelsen
              om trafikregler för att stabilisera de finansiella marknaderna.
              Självklart nämnde jag att det också gäller Sverige och att programmet
              ännu inte är på plats i Sverige. Jag gjorde det till och med till
              en poäng att det tar tid. Bankerna säger i en del fall helt korrekt
              att det behöver analyseras och räknas igenom. I en del andra fall
              kan man ha andra skäl för att hålla sig utanför som vi är mer
              tveksamma till. Jag tror inte att man ska underskatta vad det
              har betytt att vi ställer krav på begränsningar av bonusar och
              ersättningar till de högsta befattningshavarna.
            </seg>
            <seg n="f29b9a23">
              Ska jag tolka Thomas Östros fråga som att den begränsningen tycker
              Socialdemokraterna är det värt att förlora för att i stället gå
              mot ett obligatorium? Det handlar om att snarare verka med den
              svenska avtalsmodellen och få bankerna att avstå från de höga
              ersättningarna mot att frivilligt komma överens om att gå in i
              banksystemet som skapar trygghet. Det tänker vi fortsätta att
              agera för.
            </seg>
          </u>
          <note type="speaker" n="a970a866">
            Anf. 71 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-0ffdf41adc19fe47-1" n="c92d1302">
            <seg n="acc74acd">
              Fru talman! Det är bra att EU agerar, det är bra att Sverige
              driver på, och det är roligt när Sverige får erkänsla för det
              arbete man gör i de här frågorna.
            </seg>
            <seg n="86220019">
              Det finns naturligtvis olika synsätt och spänningar i finansmarknadsfrågorna,
              till exempel mellan Frankrikes och Englands syn på hur marknaden
              bör kontrolleras och regleras. Min bild är ändå att EU-plattformen,
              som självfallet är mycket viktig i sådana här lägen, fungerar
              och att vi tillsammans i EU agerar förhållandevis snabbt och beslutsamt.
            </seg>
            <seg n="3cacac16">
              Sveriges ekonomi är stark och ger rådrum. Jag tycker att det
              är bra att regeringen avväger de insatser som vartefter kommer
              att behöva sättas in inom ramen för till exempel det stora stimulanspaket
              som nu är på gång.
            </seg>
            <seg n="2fc54e0e">
              Hur är statsministerns bild efter detta ministerråd? Är det sammanfattande
              intrycket enighet och samsyn, eller hur mycket är det av meningsmotsättningar
              och skiljaktigheter? Jag har läst till exempel att statsministern
              och Frankrikes president har haft en kamratlig dialog i de här
              frågorna. Hur ser statsministern slutligen på EU-samarbetets betydelse
              i sådana här svåra lägen för Europa och för världen?
            </seg>
          </u>
          <note type="speaker" n="38fb70f2">
            Anf. 72 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-24" n="982269c5">
            <seg n="7677eea8">
              Fru talman! EU består av 27 medlemsländer. Det som vi tyckte
              visade EU-samarbetets styrka var att 27 medlemsländer på kort
              tid kunde enas om hur trafikregler skulle utformas för att möta
              den finansiella oron. Vi såg hur det först inte var möjligt, hur
              några av de stora medlemsländerna på ett sätt som vi ibland ser
              prov på försökte ha ett eget möte för att formulera ett europeiskt
              svar. Det gick inte, utan det var just när alla 27 satte sig ned,
              Sverige var djupt involverat i de diskussionerna, som vi kunde
              utforma gemensamma trafikregler. Det såg jag som ett tecken på
              att EU fungerar i verklig kris. Det gick in i ett mer akut krisförlopp,
              och det var ett av skälen till att vi bad riksdagen att snabbt
              behandla frågan. Det sände de första signalerna för att lugna
              ned oron.
            </seg>
            <seg n="495f624e">
              Men det förhindrar inte att banker och finansiella institutioner
              av många olika skäl, en del goda, en del mer ljusskygga, försöker
              hålla sig från att kliva in i åtaganden som bygger på att vi tar
              avgifter och begränsar ersättningar till de högsta ledningarna.
            </seg>
            <seg n="934c6f86">
              Sedan är det riktigt att det finns en fortsättning på detta,
              och det angav jag också i min inledning, där EU vill diskutera
              hur vi ska förhålla oss till den djupgående konjunkturnedgången,
              fallet i efterfrågan och det faktum att vi får en bredare ekonomisk
              kris. Där menar vi att vi ska använda mycket av våra resurser,
              som vi har i ett land med överskott i offentliga finanser, på
              det sätt som vi nu har föreslagit i investeringar i viktiga verksamheter.
              Där tycker inte alla likadant. En del talar om väldigt kortvariga
              stimulanser av ett slag som vi har sett Bush använda och som Socialdemokraterna
              förespråkar här i Sverige men som jag inte tror är svaret. En
              del andra nämner uppbyggande av stora fonder för att gå in till
              nödlidande företag.
            </seg>
            <seg n="3bec262f">
              Jag tror att vi gör klokt i att välja en annan väg, men det är
              inte konstigt att vi för den diskussionen. Den kommer vi att föra
              också i decembertoppmötet och säkert med ungefär de utgångspunkter
              som jag nu nämnde.
            </seg>
          </u>
          <note type="speaker" n="322b54d3">
            Anf. 73 JACOB JOHNSON (v):
          </note>
          <u who="jacob_johnson_6c8957" xml:id="i-90f0b9ae81680327-0" n="aeaa8cab">
            <seg n="a4a1a0ce">
              Fru talman! Som vi hörde av statsministern handlade toppmötet
              om EU:s ståndpunkter i den internationella finanskrisen inför
              det G 20-möte som var i Washington i lördags. En av EU:s slutsatser
              från mötet var att den internationella valutafonden, IMF, ska
              ha en central roll i en effektivare finansiell struktur, eftersom
              EU anser att IMF åtnjuter den legitimitet och universalitet som
              krävs enligt dokumentet från mötet.
            </seg>
            <seg n="fc660f30">
              Jag kan ha viss förståelse vad gäller IMF:s universalitet, men
              jag ifrågasätter starkt dess legitimitet både när det gäller hur
              IMF:s ledning utses och när det gäller de krav IMF ställer på
              utvecklingsländer samtidigt som IMF:s värdnation, USA, med sina
              stora underskott undgår kritik. IMF har under decennier kanske
              varit den allra största förespråkaren för tydlig avreglering av
              finansmarknaden och för minskad offentlig insyn i finanssektorn,
              en kanske lite udda ståndpunkt i dag.
            </seg>
            <seg n="2208ef6f">
              Min fråga till statsministern är hur han ser på IMF:s legitimitet
              utifrån ett globalt perspektiv i dagens situation och om han anser
              att något behöver göras för att stärka denna legitimitet.
            </seg>
          </u>
          <note type="speaker" n="0f789b9f">
            Anf. 74 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-25" n="982269c5">
            <seg n="a89f1be2">
              Fru talman! Vi välkomnar att man nu pratar om att ha en större
              transparens vid chefstillsättningar i IMF och Världsbanken. Det
              är någonting där Sverige har varit pådrivande, som vi ofta är
              när det gäller att gå mot ökad öppenhet i system och delar av
              världen där man inte alltid tycker på det viset.
            </seg>
            <seg n="903c889a">
              Vi tycker också att det är naturligt att se över IMF med det
              som utgångspunkt och mer reflektera över hur världen ser ut i
              dag. Alla vet att Breton Woods-institutionerna tillkom efter andra
              världskriget och naturligtvis väldigt mycket återspeglar det läge
              som då fanns. Vi betonar snarare legitimiteten som ligger i att
              det förs samtal i institutioner där det finns svensk och många
              andras närvaro, till skillnad från möten med G 20, G 8 eller G
              7 som ju bygger på att några få stora möts och framställer det
              som att de fattar beslut som har verkan över hela världen.
            </seg>
            <seg n="2e5d35bb">
              Det är därför vi säger: Låt oss utgå från Breton Woods-institutionerna,
              förstärka deras legitimitet så att de bättre ska reflektera och
              ge inflytande i de delar av världen som har utvecklats positivt
              och med andra typer av utmaningar, jämfört med hur läget såg ut
              efter andra världskriget. Det ska sättas i kontrast mot, det var
              det frågan gällde, att hävda att det nu finns grund för en helt
              annan och ny världsordning. Det var väldigt otydligt för oss vad
              det var som det ropades på. Det här kan ses i ljuset av att det
              lite grann kändes som att det framställdes som att göra så mycket
              som möjligt på så kort tid som möjligt. Då tyckte vi att det krävs
              lite eftertanke, lite mer underlag och genomgång av vad det i
              så fall är. Vi tyckte dessutom att det är bättre att börja med
              att utveckla de institutioner som vi har.
            </seg>
          </u>
          <note type="speaker" n="eba98f38">
            Anf. 75 JACOB JOHNSON (v):
          </note>
          <u who="jacob_johnson_6c8957" xml:id="i-90f0b9ae81680327-1" n="aeaa8cab">
            <seg n="8b1ef07c">
              Fru talman! Jag kan vara enig med statsministern om att det gäller
              att förbättra IMF:s legitimitet. Den är inte hög som den är i
              dag. Det gäller till exempel hur chefer utses inom institutionen.
              Men det handlar också, som jag sade tidigare, om den ekonomiska
              policyn som i dag tvingar utvecklingsländer att genomföra nedskärningar
              i offentliga utgifter och att till exempel höja priset på vatten
              och el och andra åtgärder som avregleringar, avskaffande av förmånliga
              lån till bönder, småföretagare med mera.
            </seg>
            <seg n="fea67d41">
              Vi menar att den här policyn måste ändras så att den medger en
              större flexibilitet och självbestämmande för de olika länderna
              när det gäller att föra en ekonomisk politik som är hållbar.
            </seg>
            <seg n="bf708982">
              Jag vill också uppmana statsministern att verka för att IMF:s
              ekonomiska policy ändras.
            </seg>
          </u>
          <note type="speaker" n="c3324d32">
            Anf. 76 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-26" n="982269c5">
            <seg n="ea3f5a4e">
              Fru talman! Det kan vara viktigt att påpeka att IMF ofta kommer
              till länder i ett läge där det inhemska ekonomiska systemet har
              kollapsat eller är nära att kollapsa, där inhemska finansiella
              institutioner inte fungerar och där långivare från andra länder
              inte längre vill låna ut nya pengar. Det är ju inte i vilket läge
              som helst som dessa institutioner kommer på plats och med djup
              och omfattande erfarenhet. Det är korrekt att det ofta leder till
              väldigt långtgående förslag eller idéer om hur man ska minska
              på budgetobalanser och få en trovärdighet i en långsiktig ekonomisk
              politik detta som grund för att också andra långivare ska vilja
              gå in och vara till stöd för fortsatt utveckling av landet.
            </seg>
            <seg n="6ce40a79">
              I en hel del länder där den typen av kriser slår till fattar
              regeringar beslut på egen hand för att se till att det blir balans
              i budgetar och annat. Men, som sagt, när IMF kommer är det oftast
              för att det är ett ännu mer utsatt läge. Det måste man förstå
              när man diskuterar den kritik som IMF naturligen möter när de
              föreslår dessa åtgärder.
            </seg>
          </u>
          <note type="speaker" n="937c774d">
            Anf. 77 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-3a7181640b841672-0" n="94695128">
            <seg n="96b95598">
              Fru talman! Som statsministern redan har nämnt har EU verkligen
              satts på prov den här hösten. Det har visat sig att när EU:s 27
              länder ses runt sammanträdesbordet funkar det, inte när ett par
              länder försöker göra upp på egen hand. Det fungerar heller inte
              särskilt bra när nya sorters möten ska uppfinnas. Just det här
              toppmötet var väl lite på gränsen ur det perspektivet. Visst var
              ni 27 vid bordet, men det är fortfarande lite svårt att förstå
              formerna för detta och hur utfallet ska tolkas.
            </seg>
            <seg n="966079ac">
              Det har efteråt kommit ett papper med lite oklar status från
              det franska ordförandeskapet som man kan tolka på olika sätt.
              Det jag vill komma till, och som vi tog upp när vi samrådde med
              statsministern i EU-nämnden inför mötet, är hur viktigt det är
              att stå upp för öppenheten i det här läget och att stå emot överreglering.
              Det var vi överens om där, det har vi brett stöd för här i huset
              och jag vet att det är en linje som statsministern nämner.
            </seg>
            <seg n="af69fa07">
              Jag måste fråga nu efteråt hur det går med öppenheten, hur det
              gick på mötet och hur statsministern uppfattar resultatet där
              efter mötet i Washington. Visst finns det positiva skrivningar
              här om att vi ska klara av både nedgång i ekonomin och behålla
              öppenhet och sysselsättning. Men vi ser också tecken både från
              den nya amerikanska administrationen och även från enskilda europeiska
              länder på till exempel stödprogram till industrin och protektionistiska
              tendenser. Därför vill jag be statsministern kommentera detta,
              särskilt med tanke på att det kommer förslag till toppmötet snart.
            </seg>
          </u>
          <note type="speaker" n="d15dda52">
            Anf. 78 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-27" n="982269c5">
            <seg n="01a6704c">
              Fru talman! Låt mig påpeka just det som Anna Kinberg Batra säger,
              att detta var ett informellt toppmöte, och vid sådana antas egentligen
              inga dokument. Därför blev det mycket en diskussion om hur man
              skulle tolka det faktum att det franska ordförandeskapet hade
              skrivit ett papper. I den konstiga värld som man befinner sig
              i på sådana här möten kallas sådant för ickepapper. Det blev snarare
              så att man enades om att det skulle heta godkänd ordalydelse eller
              på engelska agreed language . Men detta papper har en mycket oklar
              status, vilket jag också tydligt markerade. För Sverige är det
              ett konstigt sätt att använda ett informellt toppmöte för att,
              som det påstods, anta någonting. Men det blev som sagt denna godkända
              ordalydelse. Man ska vara noggrann med det där. Vad spelar det
              för roll? Jo, skillnaden är att inför ordinarie toppmöten arbetar
              vi mycket noggrant igenom, via våra olika institutioner och förberedelseinitiativ,
              hur sådana här dokument ska formuleras. Det ger god möjlighet
              att förankra och gå igenom dem, vilket inte är möjligt när man
              arbetar på detta sätt. Därför var det viktigt att resa invändningar
              och vårda vårt sätt att arbeta med detta.
            </seg>
            <seg n="e442910e">
              Låt mig sedan bara konstatera att det är mycket rop på protektionism
              just nu i världen. Frihandelsvännerna måste stå tätt ihop för
              att det inte ska leda till långtgående konsekvenser. Det gäller
              det som vi hör om i USA men också det som är väldigt tydligt här
              i Europa. Det är också ett skäl till att ibland vara kritisk till
              ropet på alltför stor samordning i Europa av det som kallas för
              finanspolitik, för väldigt ofta visar det sig vara just en typ
              av fördold konjunkturanpassad protektionism i olika typer av åtgärder.
            </seg>
            <seg n="ca51e5ec">
              Jag är övertygad om jag kommer att kunna återkomma till EU-nämnden
              inför nästa EU-toppmöte och nämna att precis dessa frågor kommer
              att vara särskilt aktuella. Det är nämligen tänkt att vi på decembertoppmötet
              ska reflektera över den beställning som vi har gjort till kommissionen
              och gå igenom underlagen.
            </seg>
          </u>
          <note type="speaker" n="03e288a6">
            Anf. 79 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-3a7181640b841672-1" n="94695128">
            <seg n="8d7d773b">
              Fru talman! Mycket riktigt väntas ett ordinarie, mer riktigt
              toppmöte i december. I dag står vi här, före och efter den här
              diskussionen, och debatterar Lissabonfördraget som också kommer
              upp på toppmötet i december. Då förväntas inte bara Sveriges riksdag
              ha fattat sitt beslut utan också den irländska regeringen ha funderat
              färdigt. Vid det laget ska den tjeckiska författningsdomstolen
              ha fällt sitt avgörande.
            </seg>
            <seg n="58656b74">
              Även om det inte står något särskilt om just finanskriser i Lissabonfördraget,
              handlar det om att uppdatera EU:s spelregler och få EU att fungera
              bättre. Därför vill jag fråga statsministern hur han bedömer att
              EU:s förmåga att lösa denna och även kommande kriser påverkas
              av fördragsläget såsom det är nu och under förutsättning att fördraget,
              vilket jag hoppas, träder i kraft nästa år.
            </seg>
          </u>
          <note type="speaker" n="88e53860">
            Anf. 80 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-28" n="982269c5">
            <seg n="ba93f0a4">
              Fru talman! Jag kom in i ett läge där detta fördrag fanns färdigt,
              som det hette. Sedan blev det då nej i Frankrike och i Nederländerna.
              Därefter följde en lång diskussion, en reflexionsperiod och nya
              försök. Jag fick då representera Sverige när vi till slut skulle
              få ihop detta, en midsommaraftonsnatt. Då lärde jag mig en sak
              det är inte säkert att det är det som väljarna tycker är allra
              viktigast att det är extremt svårt att få den här typen av överenskommelser
              på plats.
            </seg>
            <seg n="1e8ddb6b">
              Det gör att man ska vara försiktig med det som är institutionella
              frågor och vara väldigt glad när man har nått enighet, vilket
              vi har gjort nu om Lissabonfördraget. Men det är riktigt att utan
              att detta kommer på plats med ett tjeckiskt ja och den vidare
              hanteringen på Irland färdig kommer detta ånyo att börja förlama
              EU-samarbetets kraft och styrka i andra frågor, för det är så
              det fungerar.
            </seg>
            <seg n="5c7230d8">
              Om man inte är klar över sina samarbetsformer, hur man ska arbeta,
              tenderar det att ta över. Då tappar vi en del av den goda kraft
              som EU i övrigt har kunnat visa både i klimatfrågan och för att
              agera mot finansiell kris. Det är precis så: Kriser gör att EU
              fungerar, och då behöver institutionsfrågorna stå åt sidan.
            </seg>
          </u>
          <note type="speaker" n="9a9729a6">
            Anf. 81 ULF HOLM (mp):
          </note>
          <u who="ulf_holm_74ae2f" xml:id="i-bb3226e6b502f485-0" n="2f986288">
            <seg n="895abef8">
              Fru talman! Jag tycker att statsministern har rätt i att det
              här är en global fråga som måste lösas på global nivå. Därför
              räcker det inte med enbart svenska lösningar eller EU-lösningar,
              utan det behövs diskussioner på en högre nivå. Därför var det
              välkommet att ett G 20-möte inkallades som tog tag i de här frågorna.
              Sedan kan man alltid diskutera effekterna av G 20-mötet.
            </seg>
            <seg n="a0dc1c46">
              Jag är däremot inte riktigt nöjd med statsministerns svar på
              vad som hände på EU-toppmötet. Inför toppmötet sade statsministern
              inför EU-nämnden att utkastet som fanns skulle ha färre, tydligare
              och skarpare regleringar. Efter EU-toppmötet får vi ett papper
              där det står godkänd lydelse, det vill säga ett papper som EU-mötet
              faktiskt har godkänt. Det var inte vad statsministern sade inför
              EU-nämnden, utan det skulle vara ett diskussionsunderlag. Statsministern
              sade: Jag kommer att markera att det inte ska vara, och det kommer
              det heller inte att vara, ett antaget papper. Därför kommer vi
              heller inte att kunna hävda att det finns en gemensam europeisk
              linje som någon företräder vid G 20-mötet.
            </seg>
            <seg n="c6fe328a">
              Det var vad som sades inför mötet. Men så blev det uppenbarligen
              inte, utan det har fått helt andra effekter. Jag tycker att det
              är väldigt tråkigt om statsministern inte känner till spelreglerna
              i EU.
            </seg>
            <seg n="2ac42fd1">
              Vi kan också se effekterna i Sverige. Jag menar att Sverige måste
              ta ett ansvar. Som en tidigare talare sade tog vi ett väldigt
              snabbt ansvar här i riksdagen för att sätta i gång ett system,
              därför att vi politiker måste skapa tydliga spelregler så att
              människor känner sig trygga med att vi tar frågan på riktigt allvar.
            </seg>
            <seg n="62eba1f0">
              Det har varit ett segdraget sicksackande när det gäller bankgarantin
              som fortfarande inte är på plats. Det får till effekt att människor
              känner oro igen. Vad händer? Tar inte politikerna ansvar?
            </seg>
            <seg n="1d1d4534">
              Vad händer, statsministern?
            </seg>
          </u>
          <note type="speaker" n="8cdb23a6">
            Anf. 82 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-29" n="982269c5">
            <seg n="38b535d1">
              Fru talman! Det var tre saker som skedde.
            </seg>
            <seg n="9dbdd2f2">
              Inget dokument antogs. Man jobbar med godkänd ordalydelse. Det
              är en fransk innovation av ett slag som man har anledning att
              diskutera med de utgångspunkter som jag just angav. Något formellt
              dokument har inte antagits, vilket jag också angav för EU-nämnden.
            </seg>
            <seg n="b6d93a61">
              Två mycket viktiga förändringar kom in bara så att vi inte missar
              det. Jag talade om det proportionella och adekvata när det gällde
              regleringar. Det var min största invändning mot att man annars
              skulle landa i en formulering som inte gjorde den typ av avgränsning
              för hur mycket som kunde regleras.
            </seg>
            <seg n="2c9de90f">
              Viktigast av allt var att det fanns en hel paragraf som refererade
              till det stora underlag som det franska ordförandeskapet hade
              lagt till Ekofin. Det stod i utkastet att det skulle ligga till
              grund för Europas agerande och syn när man kom till Washington.
              Mitt krav var att hela paragrafen ströks, och det gjordes. Det
              förändrade hela dokumentets inriktning. Därmed fanns inte det
              breda underlag i en felaktig, menar jag, utgångspunkt som då skulle
              hävdas vara positionen på plats i Washington.
            </seg>
            <seg n="2a4b14dd">
              Jag känner till spelreglerna på Europeiska rådet, det vill säga
              att man kan påverka. Man kan använda sitt inflytande. Det gjorde
              Sverige. Det gjorde jag genom att begära ordet, och jag fick till
              förändringar.
            </seg>
            <seg n="45e07dd5">
              Vad gör politikerna? Jo, de har agerat, både i EU och i Sverige.
              Vi har med riksdagens stöd fått lagstiftning på plats. Nu är nog
              frågan svenska folket ställer sig: Vad gör bankerna? Nu finns
              på plats det som kan lägga grunden för en finansiell stabilitet
              som hela det finansiella systemet behöver. Vårt syfte är inte
              att peka ut vem som är bra eller dålig utan att berätta att det
              är bra för alla om alla går in i detta system. Alla kommer dessutom
              att kunna dra fördel av det.
            </seg>
            <seg n="f4999720">
              Varför sker inte detta? Det försöker vi föra samtal med ledningarna
              för Sveriges största banker om. Varför ser de inte snabbare att
              detta är nödvändigt? Det är en diskussion som förs i Sverige men
              också i många andra europeiska länder samtidigt.
            </seg>
          </u>
          <note type="speaker" n="609157a8">
            Anf. 83 ULF HOLM (mp):
          </note>
          <u who="ulf_holm_74ae2f" xml:id="i-bb3226e6b502f485-1" n="2f986288">
            <seg n="19ebbc8d">
              Fru talman! Vi kanske inte ska diskutera det här och nu, men
              det står trots allt i papperet från EU-toppmötet att det är en
              godkänd ordalydelse. Är det godkänt måste det ha godkänts av någon
              mer än bara Frankrikes president Sarkozy. Men vi kan ta den diskussionen
              en annan gång.
            </seg>
            <seg n="c228ac94">
              Mer intressant är vad som står i detta och hur man agerar. Jag
              tror att det är en positiv omskrivning av vad som hände på mötet.
              Jag vill mena att det finns skrivningar som öppnar för en ordning
              som vi kanske inte vill se.
            </seg>
            <seg n="c2edbaee">
              Vi får också besked om att EU förbereder någon sorts stimulanspaket
              på EU-nivå på enorma summor. Jag är rädd för att det kommer att
              vara stora satsningar på att stödja företag när vi i stället måste
              ha en stor omställning för framtiden.
            </seg>
            <seg n="0f578463">
              I en tidigare frågestund raljerade statsministern över Miljöpartiets
              klimatpolitik. Jag menar att det är nödvändigt att vi tar klimatpolitiken
              och omställningen på allvar nu och inte sätter den emot finanskrisen.
              Båda kriserna måste lösas.
            </seg>
          </u>
          <note type="speaker" n="a64a8507">
            Anf. 84 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-30" n="982269c5">
            <seg n="d1f5b271">
              Fru talman! Det kan mycket väl visa sig att vi är oeniga i inriktningen
              för hur vi ska möta den ekonomiska krisen. Min uppfattning är
              att vi inte ska ha samordnade stora stödfonder i Europa där svenska
              skattemedel indirekt ska användas till stöd i andra delar av Europa.
              Det har vi varit tydliga med. Det var en av våra utgångspunkter
              när det också gällde hur vi skulle möta nödlidande finansiella
              institutioner.
            </seg>
            <seg n="8dbbdcbb">
              Det man preliminärt har sagt är att man förordar politiska stimulanser
              i storleksordningen 1 procent av bnp. Jag vill påpeka att det
              på riksdagens bord ligger ett sådant stimulanspaket, precis så
              avvägt. Ungefär 1 procent av bnp i finanspolitiska stimulanser
              att införas från den 1 januari 2009 har vi föreslagit Sveriges
              riksdag. Nu vill vi bara ha ert stöd för att sätta i gång pengarna.
              De behövs ute i det svenska samhället. Sedan kan vi meddela er
              att vi redan har på plats det ni tycker att andra ska göra.
            </seg>
          </u>
          <note type="speaker" n="281da708">
            Anf. 85 SUSANNE EBERSTEIN (s):
          </note>
          <u who="susanne_eberstein_f43611" xml:id="i-38735552ab47bd26-0" n="61072853">
            <seg n="44a0f0a4">
              Fru talman! Som vice ordförande i EU-nämnden vill jag tacka statsministern
              för återrapporteringen.
            </seg>
            <seg n="6706a837">
              Detta var ett snabbt påkommet möte. Det skedde i ljuset av den
              allt dystrare ekonomiska utvecklingen. Många länder har lanserat
              finansiella stimulanspaket, vilket vi har sett och hört. Det är
              inte bara i Europa utan också i länder som Kina och USA.
            </seg>
            <seg n="65f7ff5f">
              Sverige och den borgerliga regeringen har valt en annan linje.
              Finansministern höll krampaktigt fast vid de överspelade ekonomiska
              prognoserna fram till i måndags. Därefter har han sällat sig till
              övriga bedömare och menar nu att arbetslösheten faktiskt riskerar
              att öka till 150 000 under de närmaste två åren. Det är en mycket
              bekymmersam framtid vi går till mötes. Trots att finansministern
              slutligen övergivit de överspelade prognoserna håller han fast
              vid den politik som är byggd på de överspelade prognoserna.
            </seg>
            <seg n="b20b6fac">
              På EU-mötet träffade statsministern företrädare för europeiska
              länder som nu vidtar åtgärder för att stärka den ekonomiska utvecklingen.
              Jag vill fråga statsministern om han fortsatt delar finansministerns
              bedömning att Sverige ska vara passivt inför den eskalerande jobbkrisen.
              Eller ser han, precis som andra länder i EU, behov av att stimulera
              ekonomin i ljuset av de nya siffror som kommit fram?
            </seg>
          </u>
          <note type="speaker" n="c636a31f">
            Anf. 86 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-31" n="982269c5">
            <seg n="759af59a">
              Fru talman! Jag var riksdagsledamot i 15 år innan jag blev statsminister.
              Jag satt de flesta av de åren i finansutskottet. Jag kan berätta
              för Susanne Eberstein att om det är något jag har levt med är
              det överspelade prognoser. Det ägnar vi oss ständigt åt. Varenda
              prognos är överspelad, och så gör man en uppdatering. Tror Susanne
              Eberstein att det inte gällde under socialdemokratiska regeringar?
            </seg>
            <seg n="80a57080">
              Det fungerar så med prognoser, både våra egna och alla dem som
              görs av bankekonomer och andra. De uppdateras ständigt av det
              enkla skälet att vi får ny information.
            </seg>
            <seg n="1d824a94">
              Låt inte detta med prognoser bli hela livets mening. Det har
              det aldrig varit. Vi har alltid haft attityden att prognoser ska
              tas för just vad de är. De är en här-och-nu-bedömning av känd
              materia. Går det tre veckor, går det två månader finns det behov
              av att uppdatera. Då har det kommit ny information. Sedan tar
              man det som ny utgångspunkt.
            </seg>
            <seg n="0efecb5d">
              Det har naturligtvis varit viktigt för oss att vi har haft en
              utgångspunkt i goda offentliga finanser. Vi har varit aktsamma
              och sparat och inte lyssnat på alla dem som kom med lockrop om
              hur vi på alla möjliga sätt skulle göra slut på vårt överskott.
              Därför står vi väl rustade att kunna använda det nu i den storleksordning
              som man i hela EU talar om att det skulle behövas finanspolitiska
              stimulanser.
            </seg>
            <seg n="60a50ae3">
              Den stora skillnaden är att de flesta av mina regeringschefskolleger
              får göra detta med ett underskott på 36 procent av bnp när de
              ska börja jobba med sina finanspolitiska stimulanser. Det är en
              styrkeposition för Sverige.
            </seg>
            <seg n="727dbcef">
              Inriktningen noterar jag när man går ned och frågar vad det är
              som behöver komma. Den är mycket av det som vi har satt samman.
              Det gäller forskningsresurser, infrastrukturinvesteringar och
              förbättringar av utbildningskvalitet. Det är breda stimulanser
              till löntagare och pensionärer som på det sättet får lite bättre
              råd att klara en tillvaro med minskade marginaler. Precis så har
              vi satt samman det. Det möter väl det man också talar om i andra
              länder.
            </seg>
          </u>
          <note type="speaker" n="955b07d5">
            Anf. 87 SUSANNE EBERSTEIN (s):
          </note>
          <u who="susanne_eberstein_f43611" xml:id="i-38735552ab47bd26-1" n="61072853">
            <seg n="9c011a1e">
              Fru talman! Om jag vore en varslad Volvoarbetare skulle jag tycka
              att statsministerns svar var ovanligt arrogant och cyniskt. Ska
              jag tolka statsministern som att han tänker fortsätta vara passiv
              inför jobbkrisen med tanke på de nya prognoser som har kommit
              fram?
            </seg>
          </u>
          <note type="speaker" n="4cd0e768">
            Anf. 88 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-32" n="982269c5">
            <seg n="7768f161">
              Fru talman! Jag ber att få påpeka att jag inte svarade en varslad
              Volvoarbetare utan EU-nämndens vice ordförande Susanne Eberstein
              på hennes fråga.
            </seg>
            <seg n="3cab1831">
              Till en varslad Volvoarbetare skulle jag berätta mycket av det
              jag har sagt här tidigare i dag. Sverige har rika erfarenheter
              från tidigare situationer. Man ska utpeka företagets ansvar och
              se om Volvo kan hjälpa till så att de varslade inte hamnar i en
              svår situation. Man ska gå in med de omställningsåtgärder som
              Trygghetsfonden och Trygghetsrådet har. Jag nämnde de omfattande
              resurser, både i ekonomiskt bidrag och i omställningsstöd, som
              finns bland annat för de metallarbetare vi talar om när det gäller
              Volvo.
            </seg>
            <seg n="234d5d40">
              Jag har också berättat att man på Arbetsförmedlingen i Göteborg
              säger att detta är något av Sveriges mest attraktiva arbetskraft
              på en fortsatt fungerande arbetsmarknad. Man ringer in till Volvo
              från andra företag och från Norge för att försöka komma i kontakt
              med varslade Volvoarbetare eftersom man tror att det finns jobb
              för dem att få.
            </seg>
            <seg n="21c2a1cc">
              Allt detta, Susanne Eberstein, hade jag berättat för en varslad
              Volvoarbetare om han eller hon stått mittemot mig. Men nu var
              det inte det, utan det var Susanne Eberstein.
            </seg>
          </u>
          <note type="speaker" n="4f6cc902">
            Anf. 89 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-43390c1f1efd0da2-0" n="55e0c98c">
            <seg n="5d8a7020">
              Fru talman! Den pågående finanskrisen har skapat stor anspänning,
              inte minst på det europeiska planet. Precis som statsministern
              just nämnde är det många länder som har det väsentligt svårare
              än Sverige att komma upp ur startgroparna.
            </seg>
            <seg n="92282092">
              EU har visat en imponerande handlingskraft när det väl nyper
              till. Vi som jobbar med Europafrågorna i vanliga fall vet att
              det kan ta både en, två och tre månader och ibland år innan man
              kommer till skott. Här gick det oerhört snabbt. Det tror jag har
              gett en skjuts för den europeiska handlingskraften och dess framtid.
            </seg>
            <seg n="626e0dee">
              Så sent som den 29 oktober togs den svenska stabiliseringsplanen
              här i riksdagen. Det är inte speciellt länge sedan. Jag vill påminna
              om det. Vi tycker ibland att det går sakta.
            </seg>
            <seg n="9eb3ff34">
              En del av detta var bankgarantin som har varit uppe till diskussion
              flera gånger tidigare. Den bygger på frivillighet. Det tror jag
              är väldigt viktigt eftersom det ger oss förutsättningar att i
              någon mån tygla bland annat de eskalerande löner som finns i den
              här branschen.
            </seg>
            <seg n="5fe94ee3">
              Man kan fundera över varför det inte blir större anslutning till
              garantiprogrammet. Det har kommit till mina örons kännedom att
              man upplever att regelverket är väldigt detaljerat och krångligt.
              Sex länder kämpar med samma program.
            </seg>
            <seg n="7406b325">
              Jag har en fråga till statsministern. I den mån de synpunkter
              som har kommit till mina öron äger sin riktighet finns det förutsättningar
              att omarbeta eller förenkla regelverket eller ligger det fast?
              Om det är möjligt kan då statsministern ta upp den här frågan?
            </seg>
          </u>
          <note type="speaker" n="0e73d02c">
            Anf. 90 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-33" n="982269c5">
            <seg n="8c64ab30">
              Fru talman! Jag delar helt uppfattningen att det var ett viktigt
              och snabbt ledarskap som visades inom Europeiska unionen och det
              franska ordförandeskapet när det gällde att få grunden för dessa
              trafikregler på plats. Många var involverade i detta. Man drog
              stor nytta bland annat av svenska erfarenheter när man skulle
              utforma svaren.
            </seg>
            <seg n="9253b05e">
              Som jag sade har vi försökt tydliggöra för bankerna behovet av
              att snabbt gå in i det här systemet. Jag inser att det kommer
              att ta ett tag. Det är för övrigt något som gäller fler europeiska
              länder samtidigt.
            </seg>
            <seg n="138883dd">
              Det kan handla om synpunkter som vi måste försöka förtydliga
              eller gå igenom. Det är bland annat det samtal som Mats Odell
              och Anders Borg har fört med bankledningarna i dag.
            </seg>
            <seg n="e476d700">
              Man ska också vara klar över att många ropar på bredare former
              av garantier där inga avgifter tas ut och inga begränsningar görs.
              Från bankers och andra finansiella institutioners utgångspunkt
              kan man möjligen förstå logiken. Man tänker så här: Om ni garanterar
              att vi ska slippa alla våra risker och vi får dra alla fördelar
              av att marknaden fungerar bättre och vi går med större vinst är
              det bra för oss.
            </seg>
            <seg n="e0aeaf85">
              Då påpekar vi som väljarnas och skattebetalarnas företrädare:
              Ni är ju inte ensamma i detta.
            </seg>
            <seg n="bc7dc3cd">
              Den korrekta frågan blir: Varför ska skattebetalarna vara med
              och riskera nödlidande eller stora problem med banker och andra
              finansiella institutioner men aldrig få vara med på uppvägen när
              det går bättre?
            </seg>
            <seg n="6f15b2dc">
              Det är det som leder till att det har blivit mer förhandlingar
              och tar lite tid. Vi har inte valt den enkla och i grunden, tror
              jag, av väljarna djupt misstrodda vägen att bara utfärda breda
              garantier utan några avgifter. Europa valde en väg som bygger
              på att vi lägger avgifter och ställer krav på banker och finansiella
              institutioner. Det är därför det tar tid. Det blir mer av att
              värka fram en process för att få det på plats. Det är det vi ser
              nu.
            </seg>
          </u>
          <note type="speaker" n="878f1583">
            Anf. 91 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-43390c1f1efd0da2-1" n="55e0c98c">
            <seg n="bfe867e3">
              Fru talman! Tack för svaret. Det känns tryggt att, som statsministern
              uttrycker det, ta skattebetalarnas parti i detta. Det är ändå
              de breda grupperna av skattebetalare som är grunden till bankernas
              framgång. Det är oftast de som sätter in pengar i de verksamheterna.
            </seg>
            <seg n="4a87fbd5">
              Är det möjligt att rucka någonting på regelverket eller ligger
              det fast? Behövs det en runda i Europa eller har vi något utrymme
              i Sverige i förhållande till våra egna banksystem?
            </seg>
          </u>
          <note type="speaker" n="32b38017">
            Anf. 92 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-34" n="982269c5">
            <seg n="732e3ede">
              Fru talman! Det fanns en tydlig svensk position från Sverige.
              Vi sade: Kom ihåg att detta är ett systemstöd snarare än ett stöd
              för att gå mot enskilda nödlidande finansiella institutioner.
              Jag nämnde att det är en lösning som man har valt i en del andra
              länder.
            </seg>
            <seg n="c68142b5">
              En syn som finns hos en del i Europa är att man skulle ha ett
              system som tar varje problembank för sig. Vi tror inte att det
              möter det grundläggande problemet av ett bredare förtroende.
            </seg>
            <seg n="972ae5dc">
              Det går naturligtvis för Anders Borg att på Ekofin inskärpa den
              här skillnaden i synsätt och att det svenska synsättet är att
              föredra. Han kan föra en diskussion i enskildheter om det är något
              som skulle underlätta för bankerna att komma snabbare till beslut.
            </seg>
            <seg n="df40889b">
              Jag vill inte att ni ska underskatta den konflikt som ligger
              i att vi inte valde den enkla lösningen som hade varit bra för
              banker men med väsentligt större risk för skattebetalarna. Det
              är nog i grunden det som är den större förklaringen till varför
              detta tar tid.
            </seg>
          </u>
          <note type="speaker" n="c2bbbedb">
            Anf. 93 CARL B HAMILTON (fp):
          </note>
          <u who="carl_b_hamilton_bccd2f" xml:id="i-288a3ef803823a84-0" n="f0b07fcd">
            <seg n="88e516c0">
              Fru talman! Jag ska börja med varslen. Den akuta drivkraften
              bakom de varsel som nu sprider sig i Sverige och Europa är ju
              finanskrisen. Det är det som gör att företag inte får låna och
              att de får betala högre räntor. Det gäller även hushållen.
            </seg>
            <seg n="7bf17799">
              Politiken måste då vara inriktad på att häva finanskrisen. De
              åtgärder som har diskuterats här i dag är ju för att ta hand om
              konsekvenserna av en misslyckad hantering av finanskrisen som
              utbildningsinsatser och annat. Det kan komma i nästa skede. Den
              främsta fronten mot den situation vi har nu är ju att bekämpa
              finanskrisen.
            </seg>
            <seg n="057ba59b">
              Jag ska fånga upp det som Bengt-Anders Johansson var inne på,
              nämligen det europeiska perspektivet. Volvoarbetare har diskuterats
              mycket här. För dem som jobbar i Volvo är det centrala att lösa
              finanskrisen och bristen på efterfrågan på Volvobilar utomlands.
              Fem sjättedelar av deras produktion säljs i andra länder.
            </seg>
            <seg n="261806d1">
              Även om den här regeringen och det här landets riksbank löser
              allt till allas bästa skulle ändå inte Volvobilarna bli sålda.
              Därför är det europeiska perspektivet och det gemensamma europeiska
              agerandet av helt avgörande betydelse.
            </seg>
            <seg n="ce61cad5">
              Bengt-Anders Johanssons fråga handlade ju också om vad som är
              fortsättningen på att processen är lite stapplande på europeisk
              nivå, framtida Ekofinmöte och så vidare. Kan statsministern säga
              något om det?
            </seg>
            <seg n="cb9f0ac3">
              Jag vill ta upp ett EES-land som också har figurerat i marginalen
              på det tidigare rådsmötet och, föreställer jag mig, även på detta.
              Det gäller Island, den isländska situationen och de svenska och
              nordiska insatserna där tillsammans med Internationella valutafonden.
            </seg>
            <seg n="4a0beaa8">
              Jag måste säga att jag inte är imponerad av den isländska regeringens
              och riksbankens agerande. Hur ska detta sluta? Hur ska vi agera?
            </seg>
          </u>
          <note type="speaker" n="7bd4410c">
            Anf. 94 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-35" n="982269c5">
            <seg n="bae2ab6a">
              Fru talman! De nordiska statsministrarna enades om att en nordisk
              arbetsgrupp under svensk ledning skulle förbereda ett stöd från
              nordiska grannländer. Det byggde på att vi förutsatte att det
              fanns en IMF-lösning. Det har tagit tid att få den på plats. Nu
              ser det ut som om det är möjligt. Det bör öppna för att vi kommer
              på plats med de lånelöften som vi har varit med att utforma.
            </seg>
            <seg n="38fc527b">
              Jag hoppas att det nu ska vara möjligt. Det har tagit tid. Det
              är ett väldigt utsatt läge och väldigt svåra förhållanden som
              råder på Island. De är beroende av att detta kommer på plats.
            </seg>
            <seg n="a98d05bf">
              Jag kan inskärpa det som Carl B Hamilton säger, och vi har sagt
              det många gånger, nämligen att det är väldigt svårt att få annat
              att fungera om man inte får den finansiella marknaden att fungera.
              Det är blodomloppet i ekonomin. Mycket av det som nu sker är att
              kreditflöden slutar fungera. Det gör att välfungerande företag
              plötsligt inte kan finansiera sin verksamhet och inte får avsättning
              för sina produkter.
            </seg>
            <seg n="55d8e004">
              Eftersom Sverige har den profilen att vi i många företag har
              8090-procentiga exportandelar är det just så. Utan en lösning
              som är täckande också för andra länder löser vi inte detta inhemskt
              i Sverige. Därför är prioritet nummer ett att få på plats här
              i Sverige och uppmuntra andra till det delar av de trafikregler
              vi har talat om i respektive land. På det sättet kan vi bygga
              ett välfungerande finansiellt system med förtroende. Det behövs.
              Vi har som sagt fortsatta ansträngningar i Sverige för att få
              detta på plats. Vi har också en fortsatt diskussion inom Ekofin.
              Det kommer i närtid att vara en diskussion om hur det går. Man
              kommer att betona att det fortfarande är arbete kvar att göra.
            </seg>
          </u>
          <note type="speaker" n="8a2b5a82">
            Anf. 95 MONICA GREEN (s):
          </note>
          <u who="monica_green_0b84cd" xml:id="i-c65a17a2f5a75e2b-1" n="b61c1b69">
            <seg n="18ce605c">
              Fru talman! Jag återkommer till stabiliserings- och garantiprogrammet
              för bankerna som flera har talat om här i dag. Statsministern
              redogjorde för hur man kommer överens. Han nämnde också att det
              gäller att ha fortsatt beredskap. Om det behövs ytterligare åtgärder
              ska vi ta till dem, nämnde statsministern i sin inledning.
            </seg>
            <seg n="00dab733">
              Då blir jag naturligtvis nyfiken på vad man gör nu eftersom det
              har visat sig att bankerna inte går med. Vi har sagt, och statsministern
              har sagt, att det är väldigt viktigt att alla går med, bland annat
              för att inte peka ut någon viss bank. Vi ska ha med alla, och
              det går att justera hur mycket som ska betalas och så vidare.
            </seg>
            <seg n="9e9b3053">
              Detta har i och för sig inte alla ministrar i din regering sagt.
              Mats Odell säger att det inte är så viktigt att alla går med,
              medan Anders Borg har sagt att det är viktigt att alla går med
              och att kunderna ska ringa sin bankman och kräva att alla går
              med.
            </seg>
            <seg n="673b15ac">
              Det har alltså varit lite olika uppfattningar som har strålats
              ut från den borgerliga regeringen när det gäller om det är viktigt
              att alla går med eller inte.
            </seg>
            <seg n="dea8fc35">
              Statsministern sade att ni på toppmötet hade sagt att vi ska
              ha fortsatt beredskap. Och i finansutskottet fick vi i dag höra
              av Mats Odell att vi har ett batteri av åtgärder att ta till om
              detta inte går i lås. Då blir jag nyfiken på dels vad statsministern
              kommer att göra framöver eftersom vi ska ha fortsatt beredskap,
              dels vad detta batteri av åtgärder är som man ska vidta om inte
              alla går med.
            </seg>
          </u>
          <note type="speaker" n="67c4ada2">
            Anf. 96 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-36" n="982269c5">
            <seg n="d6be499a">
              Fru talman! Jag brukar nämna att det är viktigt att alla systemviktiga
              banker och alla större banker går med i detta just för att åstadkomma
              det som frågeställaren påminde om: Peka inte ut en enskild bank.
              Låt det inte bli ett sätt för bankaktörer i konkurrens att få
              det att framstå som om någon har skött sig och någon inte har
              skött sig. Då kommer vi att få svårt att få med alla. Detta är
              i grunden bra för låntagare och företag över hela Sverige. Det
              är i grunden också bra för bankföretagen. De lider också i ett
              läge där de finansiella marknaderna inte fungerar.
            </seg>
            <seg n="da415a28">
              Anders Borgs uppmaning till kunderna att ringa sina banker handlade
              mer om att sätta press på att de ska sänka räntor. Det är fortsatt
              någonting som upprör väldigt många människor att när vi har sett
              hur centralbanken sänker räntan följer inte de räntor som vi får
              betala med ned. Det vore väldigt angeläget i det läge som nu är
              om vi kunde få lite sänkta bostadsräntor. Vi har fått lära oss
              att vi får väldigt lite i inlåningsränta. Det vore därför trevligt
              att få betala lite mindre i ränta på det som vi lånar.
            </seg>
            <seg n="e6fed9f3">
              Nu har Mats Odell och Anders Borg träffat bankledningar i dag.
              De har sagt att de förstår allvaret i just den delen när det handlar
              om räntor, både till företag och till hushåll. Låt oss följa om
              de gör någonting åt det nu. Det tycker jag vore en mycket viktig
              signal för att få större förtroende hos svenska folket. Sedan
              fortsätter vi att agera för att försöka få dem att komma in.
            </seg>
            <seg n="90b3a882">
              Vad Mats Odell har sagt exakt i utskottet är omöjligt för mig
              att förhålla mig till eftersom jag inte var närvarande. Men vi
              har klargjort att det är viktigt att man går vidare in och att
              vi diskuterar och går igenom vad det egentligen betyder. Det är
              det som man har gjort i dag tillsammans med bankledningarna.
            </seg>
          </u>
          <note type="speaker" n="64f8d60a">
            Anf. 97 MONICA GREEN (s):
          </note>
          <u who="monica_green_0b84cd" xml:id="i-c65a17a2f5a75e2b-2" n="b61c1b69">
            <seg n="37365873">
              Fru talman! Man behövde inte ens vara med i finansutskottet i
              dag för att veta att Mats Odell har sagt att det inte är så viktigt
              att alla går med. Det svarade han på en fråga från Sonia Karlsson
              när vi hade debatten. Det var då som det var så viktigt att vi
              på tre dagar skulle dunka igenom detta garantiprogram för att
              det var så bråttom. Nu har det gått nästan en hel månad utan att
              det har hänt någonting, åtminstone vad vi kan se.
            </seg>
            <seg n="6cb46dd3">
              Mats Odell säger nu att man har ett batteri av åtgärder att ta
              till. Men statsministern säger att detta nog måste värka fram
              och att det får ta lite tid. Jag upplever att regeringen framför
              lite olika budskap.
            </seg>
            <seg n="c1302e95">
              Dessutom vill jag kommentera det som statsministern sade om att
              man hela tiden tar till sig nya prognoser. Han sade tidigare till
              Susanne Eberstein att han är van vid det eftersom han har suttit
              i finansutskottet. Då skulle det vara klädsamt om man också anpassar
              politiken efter det. Om man nu vet att arbetslösheten blir 9 ½
              procent redan nästa år skulle det vara klädsamt att ha åtgärder
              att ta till mot det också.
            </seg>
          </u>
          <note type="speaker" n="c34cd0f7">
            Anf. 98 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-37" n="982269c5">
            <seg n="18b8c9cc">
              Fru talman! Det är ingen som vet exakt hur stor arbetslösheten
              är om ett år. Det är prognoser som bygger på framräkningar av
              var man tror att svensk ekonomi kommer att befinna sig om ett
              år. Det är också så att vi, som Monica Green påpekar, besitter
              en hel del av de styrspakar som trots allt kan påverka, som kan
              öka människors mobilitet och få arbetsmarknaden att fungera bättre,
              alltså att investera i sådant som långsiktigt bygger Sverige starkt.
              Och vi har utformat politiken för att kunna göra det. Det handlar
              bland annat om det som varaktigt ökar sysselsättningen. Man ska
              som politiker akta sig för att tro att man bara ska jaga upp och
              ned med konjunkturen. Den är oftast väldigt svår att påverka.
            </seg>
            <seg n="0adc3344">
              Däremot ska vi när det gäller struktur se till att varaktigt
              öka sysselsättningen, vilket är en politik som vi för. Sedan ska
              vi finnas till stöd för människor när det handlar om omställning
              och utbildning så att de kommer vidare på arbetsmarknaden. Den
              politiken har vi utformat. Vi är också beredda att göra ytterligare
              för att möta förändringar när det gäller hur arbetsmarknaden fungerar.
            </seg>
          </u>
          <note type="speaker" n="ba0cf443">
            Anf. 99 BOSSE RINGHOLM (s):
          </note>
          <u who="bosse_ringholm_29e546" xml:id="i-23e7c5850d9b1001-0" n="1cad9eb9">
            <seg n="0de970c3">
              Fru talman! Regeringen Reinfeldt är duktig på en sak: att göra
              ingenting. Det är väl därför som president Sarkozy har beskrivit
              regeringen Reinfeldt som en lättviktig regering. Det är ett begrepp
              som Sarkozy dessutom har använt om den tjeckiska regeringen. Den
              tjeckiska regeringen har däremot reagerat mot denna stormakts
              ambition och yttrande. Den svenska regeringen har gjort som vanligt:
              ingenting.
            </seg>
            <seg n="214d10a5">
              Det har funnits tre viktiga tillfällen under hösten för regeringen
              att göra någonting. Regeringen har följt upp det EU-paket om de
              finansiella spelreglerna som antogs tidigare i höst. Men som talare
              efter talare har sagt här har regeringen inte lyckats genomföra
              paketet, vilket naturligtvis är skämmigt för regeringen.
            </seg>
            <seg n="a39aee8d">
              Det andra är att alla ser behovet av ytterligare finanspolitiska
              insatser. Arbetsgivare, fack och alla institut som gör konjunkturbedömningar
              säger att regeringens bedömning inte håller utan att man måste
              göra något nytt. Men regeringen säger, och också Reinfeldt här
              i debatten, att man inte ska göra någonting.
            </seg>
            <seg n="eae9b784">
              Det tredje är att EU samlar sig till ett nytt toppmöte i december.
              Då säger statsministern att det och det inte ska ingå i EU:s ambitioner
              när man diskuterar finanspolitiken i december. Vore det inte bättre
              att statsministern berättade för oss vilka initiativ han tänker
              ta i fråga om vad som ska ingå i EU:s finanspolitiska aktiviteter
              på decembermötet? Eller är det samma resultat där som på hemmaplan,
              att ni inte ska göra någonting? Det är inte mycket idé att statsministern
              åker till Bryssel om hans budskap är att EU inte ska göra någonting.
            </seg>
            <seg n="a0795dba">
              Det är dags att regeringen använder sig av de styrinstrument
              som man har. Se till att bankavtalet kommer på plats. Det är naturligtvis
              för sent att göra någonting åt det som EU skulle ha gjort. Men
              det finns möjligheter att göra inspel inför EU:s decembermöte.
              Vi väntar på någon form av besked från statsministern.
            </seg>
          </u>
          <note type="speaker" n="5648307e">
            Anf. 100 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-38" n="982269c5">
            <seg n="aaf901c5">
              Fru talman! Det finns två typer av politiker här i riksdagen.
              Det finns de som ställer frågor och resonerar på ett sätt som
              öppnar för ett intellektuellt och bra samtal. Man kan tycka olika,
              men man hör att det är ett givande och tagande. Sedan finns det
              de som är som Bosse Ringholm som talar om saker som ingen annan
              har sett och som har utgångspunkten att försöka raljera med det
              som inte finns.
            </seg>
            <seg n="f4e1cba0">
              Väldigt många påpekar hur väldigt aktiva vi har varit i fråga
              om finanskrisen. Vi kan vara oense om exakt hur man ska utforma
              finanspolitiska stimulanser. Men det är väldigt omfattande sådana
              som vi föreslår. Vi ser också över insatser när det gäller företags
              ansvarstagande och omställningsförsäkringar och ser till att det
              finns avvägt. Det handlar också om arbetsförmedling och andra
              insatser genom att vi utser samordningsmän runt om i Sverige.
              Detta ska finnas till stöd i och med de varsel som nu växer fram.
            </seg>
            <seg n="65ee4d8f">
              Vi är väldigt aktiva på den europeiska nivån. Det har präglat
              den här regeringen sedan den tillträdde. Vi är en regeringskonstellation
              som består av partier som tror på det europeiska samarbetet och
              som har velat komma närmare in. Det är också någonting som vi
              har mött väldigt stor respekt för från kommissionen och från andra
              medlemsländer.
            </seg>
            <seg n="d6431fea">
              Jag känner faktiskt inte igen mig i Bosse Ringholms beskrivning.
              Men det är å andra sidan inte avvikande från andra dagar då jag
              har lyssnat på Bosse Ringholms frågor.
            </seg>
          </u>
          <note type="speaker" n="773aa44c">
            Anf. 101 BOSSE RINGHOLM (s):
          </note>
          <u who="bosse_ringholm_29e546" xml:id="i-23e7c5850d9b1001-1" n="1cad9eb9">
            <seg n="a20d457b">
              Fru talman! Fredrik Reinfeldt räknar upp allt som regeringen
              har gjort i EU. Varför säger då president Sarkozy att den svenska
              regeringen är en lättviktig regering? Fredrik Reinfeldt har uppenbarligen
              inte lyckats övertyga sin borgerliga partivän Sarkozy om den enorma
              aktivitet som han har redovisat i EU.
            </seg>
            <seg n="d90e8709">
              Vi har en ny statsministertyp i Sverige sedan valet. Vi har en
              statsministertyp som har som huvudambition att inte göra någonting
              när det är jobbkris i Sverige och att inte göra någonting i form
              av inspel till EU när det är jobbkris i hela Europa och EU skulle
              må väl av att få några svenska förslag. Vi har en statsminister
              som har tagit för vana att i alla sina svar på de frågor som har
              ställts i dag svara med motfrågor. Han har inga svar. Han är duktig
              på att ställa frågor när andra sedan inte får replikera. Han är
              duktig på att göra ingenting och att ställa motfrågor. Men han
              har inga svar.
            </seg>
          </u>
          <note type="speaker" n="984def3c">
            Anf. 102 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-39" n="982269c5">
            <seg n="47d2f19a">
              Fru talman! Vi har markerat betydelsen av att EU gentemot finanskrisen
              agerar utifrån trafikregler och har varit väldigt drivande i det.
              Det är betydelsefullt.
            </seg>
            <seg n="c02105fa">
              Vi tycker inte att vi ska bygga upp stora europeiska stödfonder
              på ett sådant sätt att det kommer att stå skattebetalarna dyrt
              dessutom med en väldigt osäker verkan. Vi tycker att vi inom ramen
              för nationellt ansvarstagande och utifrån de olika förutsättningar
              vi har i våra respektive ekonomier ska göra det arbetet. Sverige
              har ju överskott i de offentliga finanserna, medan andra länder
              sitter med stora underskott. Vi vill kunna använda detta överskott,
              som bygger på att vi har fler som jobbar och på att vi har varit
              väldigt noggranna. Det är en väldigt viktig synpunkt visavi dem
              som ropar på mer av samordning.
            </seg>
            <seg n="6f028d58">
              Bara för att ta det här med Sarkozy eftersom jag vet vad han
              sade: Det är lite franskt, kan jag berätta, Bosse Ringholm, att
              tycka att Frankrike är betydelsefullt och att försöka expandera
              dess betydelse.
            </seg>
            <seg n="d3b0077d">
              Det Sarkozy har invändningar mot är att Sverige inte är med i
              eurosamarbetet och inte är med i Nato. Mitt svar, Bosse Ringholm,
              är att det inte ska spela roll, för vi ska själva få fatta beslut
              om huruvida vi ska stå utanför Nato och utanför eurosamarbetet
              eller inte. Jag är ledsen att Bosse Ringholm inte resonerar på
              det sättet.
            </seg>
          </u>
          <note type="speaker" n="54eb90ae">
            Anf. 103 CHRISTINA AXELSSON (s):
          </note>
          <u who="christina_axelsson_1dcce5" xml:id="i-d6e6f9211d0c4013-0" n="1ef515fc">
            <seg n="0813a0eb">
              Fru talman! Ja, det är en styrka för EU att man snabbt kan kalla
              samman statsministrar från 27 medlemsländer för att diskutera
              den finansiella krisen och den oro som många känner.
            </seg>
            <seg n="12a8512b">
              Som statsministern hört under frågestunden i dag och vid tidigare
              frågestunder och också vet från interpellationsdebatter och skriftliga
              frågor med mera finns det också en stor oro över EG-domstolens
              påverkan på arbetsrätten, inte bara i Sverige utan också i flera
              andra medlemsländer.
            </seg>
            <seg n="403ab11e">
              Jag vill därför ställa den fråga till statsministern som jag
              brukar ställa till statsministern inför toppmöten och efter toppmöten,
              nämligen om statsministern den här gången passade på att för de
              andra statsministrarna berätta om den oro som vi i Sverige känner
              för hållbarheten i den svenska modellen detta för att på det sättet
              kunna komma överens om hur denna oro kan lindras. Det gäller ju
              att kunna ha en hållbar svensk modell också i framtiden.
            </seg>
          </u>
          <note type="speaker" n="9388f76b">
            Anf. 104 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-40" n="982269c5">
            <seg n="900166b2">
              Fru talman! Jag är övertygad om att det finns en respekt för
              att det finns lite olika modeller för hur man jobbar med arbetsmarknadsregleringar.
              I Sverige är det mer avtalsbaserat och mindre byggt på lagstiftning.
              Det tycker vi i grunden är klokt. Jag är övertygad om att EU respekterar
              detta.
            </seg>
            <seg n="126e7cc3">
              Vi avvaktar den analys som vi har beställt när det gäller själva
              Lavaldomen. Det har inte att göra med Lissabonfördraget och har
              inte heller, eftersom analysen inte är klar, varit en grund för
              att föra en diskussion utifrån vad vi förmodar eller ännu inte
              har underlag för att hävda.
            </seg>
            <seg n="fceafb70">
              Jag har ingen grund för att hävda det som frågeställaren hävdar
              att det skulle vara ett stort hot mot vårt sätt att reglera. Vi
              har tvärtom mött en stor respekt också från andra länder som säger
              att man inte behöver göra på samma sätt i alla delar av Europa.
            </seg>
            <seg n="58fef749">
              Det vi ibland känner en oro för är att Socialdemokraterna ropar
              på mer av samordnade regleringar av arbetsmarknaden det gäller
              i Europaparlamentet och i många andra sammanhang där socialdemokrater
              uppträder. Det står lite grann i bjärt kontrast till pratet om
              respekt för den svenska modellen.
            </seg>
            <seg n="f4e15d0f">
              Ett sätt att respektera det är att inte driva på för hårt så
              att det blir nere i Europa i Bryssel och i Europaparlamentet som
              man gör samordnade regleringar av hur arbetsmarknaden i Europa
              ska fungera. Låt oss behålla det där själva, och låt oss vårda
              och utveckla vår svenska modell! Jag är övertygad om att det finns
              en stor respekt för det bland övriga europeiska länder.
            </seg>
          </u>
          <note type="speaker" n="c92776f8">
            Anf. 105 CHRISTINA AXELSSON (s):
          </note>
          <u who="christina_axelsson_1dcce5" xml:id="i-d6e6f9211d0c4013-1" n="1ef515fc">
            <seg n="c1f5de63">
              Fru talman! Tack så mycket, statsministern! Vi socialdemokrater
              står upp för den svenska modellen; det säger vi också. Vi tycker
              att den har tjänat oss väl, som det heter.
            </seg>
            <seg n="d9ff15a2">
              Det vore klädsamt om också statsministern sade det och också
              på det toppmöte som följer, den 11 och 12 december, kunde ta upp
              detta så att det blir en diskussion om frågan för att på så sätt
              få med politiken, inte bara juridiken, när det gäller arbetsrätten.
            </seg>
          </u>
          <note type="speaker" n="6ea17671">
            Anf. 106 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-41" n="982269c5">
            <seg n="507eb1d7">
              Fru talman! Nu återrapporterar jag från ett informellt europeiskt
              rådsmöte. Vi kan gärna återkomma inför nästkommande europeiskt
              rådsmöte.
            </seg>
            <seg n="faafb9cb">
              Det är väldigt viktigt att komma ihåg att man bör ta upp frågor
              där man har välgrundade skäl att hävda att någonting behöver ske
              eller att det behöver göras en förändring och där det dessutom
              finns en process som alla övriga håller med om.
            </seg>
            <seg n="af049072">
              En överenskommelse sedan några år tillbaka är att EU mindre ska
              belastas med inrikespolitiska utspel i EU som man inte riktigt
              förstår vad man ska göra av och som mest verkar vara för inhemskt
              bruk. Det fanns en sådan smitta för några år sedan. Men EU har
              blivit allt bättre när det gäller att sluta använda EU på det
              sättet. Det är en av de grunder som gör att EU-samarbetet fungerar
              allt bättre.
            </seg>
          </u>
          <note type="speaker" n="0a5e8f30">
            Anf. 107 ANNA LILLIEHÖÖK (m):
          </note>
          <u who="anna_lilliehook_ba66ea" xml:id="i-47911dc5e6957cae-0" n="f6b2591b">
            <seg n="ea5ae2ec">
              Fru talman! Jag vill ställa en fråga om agerandet gentemot länder
              runt omkring EU. Det gäller både länder lite längre bort som är
              viktiga nu i finanskrisen till exempel Kina som sitter på en stor
              del av världens resurser, i alla fall penningreserver och länder
              i Europas ytterområde. Jag tänker då till exempel på Ukraina och
              Balkan som också starkt påverkas av finanskrisen. Diskuterades
              det på det här mötet?
            </seg>
            <seg n="464e7256">
              Innan jag avslutar mitt inlägg vill jag tacka statsministern
              för att han har markerat mot överreglering och protektionism som
              ju ligger så nära till hands i sådana här lägen, inte minst när
              det gäller de stora länderna. Det tycker jag är ett glädjande
              budskap.
            </seg>
            <seg n="58ab64a3">
              Min fråga gäller alltså finanskrisen och systemviktiga länder,
              till exempel Kina, och länder runt omkring oss utanför Europa.
            </seg>
          </u>
          <note type="speaker" n="001eaf12">
            Anf. 108 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-42" n="982269c5">
            <seg n="8091c4c5">
              Fru talman! I vår globaliserade ekonomi finns det ofta länkar
              in i EU och in i finansiella institutioner inom EU från länder
              som ligger utanför. Väldigt många av dem är beroende av att EU
              får på plats och också förbättrar finansmarknadens funktionssätt.
              På det sättet fanns det en sådan diskussion.
            </seg>
            <seg n="c16a8be2">
              Hela mötet syftade, som sagt, till att åka till ett G 20-möte
              och söka vägar för globala svar just utifrån insikten om att också
              övriga delar av världen känner av den globala turbulensen. Först
              var ju signalen från Asien att man där mindre kände av den. Jag
              tror att man nu mer har kommit att känna av den globala efterfrågenedgång
              och den oro som finns.
            </seg>
            <seg n="e413b5e6">
              I närtid har vi också, i Peking, haft ett möte mellan asiatiska
              och europeiska ledare. Då var bland annat de här frågorna aktuella.
            </seg>
            <seg n="d9d03963">
              Låt oss nu se vad den här G 20-processen kan leda till. Det ska,
              är det sagt, vara nya möten i april nästa år. Det har dessutom
              det intressanta med sig att den nye amerikanske presidenten och
              den nya amerikanska presidentadministrationen då kommer att kunna
              vara närvarande, vilket naturligtvis är betydelsefullt för möjligheterna
              att föra frågorna framåt.
            </seg>
          </u>
          <note type="speaker" n="0782ec6d">
            Anf. 109 RONNY OLANDER (s):
          </note>
          <u who="ronny_olander_ce0a70" xml:id="i-1d5f43d886e46506-0" n="cb5adec5">
            <seg n="6e6f6ea8">
              Fru talman! Vi lever alla i en global finansiell värld; det vet
              vi. Vi kan kallt konstatera att det som sker i ett land snabbt
              kan förflytta sig även till vår del av världen.
            </seg>
            <seg n="c670c01e">
              Regeringen har ju lagt upp en strategi för utförsäljning av statliga
              företag, bland annat Nordea. Men vi har ju sett vad som hänt med
              Carnegie där man så att säga fick gå åt det andra hållet.
            </seg>
            <seg n="48eb3489">
              Min fråga är om statsministern har analyserat och funderat på
              att så att säga göra stopp eller eventuellt till och med avsluta
              tankegången kring en utförsäljning av statliga företag, typ Nordea.
              Det skulle, som jag ser det, ge en väldigt konstig signal ut till
              världen om nämnda sak skulle ske.
            </seg>
          </u>
          <note type="speaker" n="51e06fc2">
            Anf. 110 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-43" n="982269c5">
            <seg n="92b91e2a">
              Fru talman! Nu befinner vi oss en ganska bra bit från återrapporteringen
              från Europeiska rådet.
            </seg>
            <seg n="3eb6275e">
              Jag vill bara konstatera att vi bad om riksdagens stöd för att
              peka ut vissa företag för försäljning och att vi hela tiden har
              sagt att det måste vara rätt tillfälle, rätt pris och industriellt
              riktigt. Det gäller fortsatt.
            </seg>
            <seg n="5d27eed2">
              Det leder rimligen till att det med den finansiella turbulens
              och den oro som nu råder naturligen inte är aktuellt att sälja
              Nordea jag tror faktiskt inte att den typ av spänningar finns
              som frågeställaren antar. Det tror jag att man har tagit för givet
              genom de marknadssignaler som har varit kring detta.
            </seg>
          </u>
          <note type="speaker" n="1b570dab">
            Anf. 111 RONNY OLANDER (s):
          </note>
          <note n="ab413657">
            Fru talman! På dagordningen står det så här: Statsminister Fredrik
            Reinfeldt (m) återrapporterar från informellt möte mellan EU:s
            stats- och regeringschefer den 7 november med anledning av den
            internationella finanskrisen.
          </note>
          <u who="ronny_olander_ce0a70" xml:id="i-3b965a83f83a809a-0" n="cb5adec5">
            <seg n="d472a33d">
              Det är inte obekant att signalen om det som hänt i USA med Lehman
              Brothers och med bolåne- och finansinstitut och sådant snabbt
              har förflyttat sig till Europa, också till Sverige.
            </seg>
            <seg n="dd9d007b">
              Det var med anledning av det som jag ställde frågan. Det skulle
              vara en olycklig signal från svensk sida om man fullföljde programmet
              att sälja ut statliga företag av typen Nordea där 56 procent,
              som jag har fått uppgift om, är utlandsmarkerat. Det kanske i
              stället är tid att stärka upp det. Det är det signalsystemet jag
              frågar om. Jag har inte samma bedömning som statsministern att
              det är en fråga som befinner sig utanför. Diskuterades den typen
              av frågor på mötet?
            </seg>
          </u>
          <note type="speaker" n="dbd41804">
            Anf. 112 Statsminister FREDRIK REINFELDT (m):
          </note>
          <u who="fredrik_reinfeldt_minister_2006" xml:id="i-870d12e37df12a33-44" n="982269c5">
            <seg n="80304f74">
              Herr talman! Det diskuterades inte. Har det gått i någon riktning
              på sistone har vi förstatligat banker. Det är för att vi väldigt
              mycket försöker agera mot nödlidande finansiella institutioner,
              och vi har ett ramverk till stöd för det.
            </seg>
            <seg n="85d1250e">
              Vår uppfattning är nog att när förutsättningarna förbättras och
              det återkommer mer av förtroende och välfungerande finansiella
              marknader bör man återföra dessa institutioner till privata ägare
              på marknaden. Det är av det skälet att vi inte anser att staten
              långsiktigt ska äga finansiella institutioner.
            </seg>
            <seg n="728c6365">
              Däremot ska vi ta stort ansvar för att se till att regelverk
              och transparens fungerar. Vi ska vara till ett stöd på det sätt
              vi nu har utformat för att se till att stabiliteten i det finansiella
              systemet ska verka över längre tid.
            </seg>
          </u>
          <note n="b4e9e6bd">
            Överläggningen var härmed avslutad.
          </note>
          <note n="cb1ccfa9">
            11 § (forts. från 8 §) Lissabonfördraget (forts. UU8)
          </note>
          <note type="speaker" n="c0a66bad">
            Anf. 113 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-4" n="377c6761">
            <seg n="34efe5a6">
              Herr talman! Jag hörde Kerstin Lundgren i sitt anförande säga
              att hon ansåg att Lissabonfördraget är ett fördrag där parlamentens
              inflytande på EU-nivå stärks. Jag antar att Kerstin Lundgren då
              menar de nationella parlamenten.
            </seg>
            <seg n="d57bfa69">
              Jag har väldigt svårt att förstå hur Kerstin Lundgren får ihop
              det på det viset. Jag vet inte om Kerstin Lundgren har läst remissvaret
              från Sieps, det statliga Svenska institutet för Europapolitiska
              studier. Det säger klart och tydligt att riksdagens inflytande
              försvagas.
            </seg>
            <seg n="820fd996">
              Det finns en detaljerad analys som Sieps har tagit fram som visar
              varför det säger att på det hela taget riksdagens makt minskar.
              Det borde rimligtvis gälla alla de nationella parlamenten och
              att parlamentens makt försvagas.
            </seg>
            <seg n="79ad11aa">
              Det i sin tur innebär att medborgarnas makt i EU försvagas. Det
              jag inte förstår är hur Centern kan hävda att de nationella parlamenten
              blir starkare. Jag tror inte att det går rent intellektuellt att
              komma fram till den slutsatsen.
            </seg>
            <seg n="6a74dd65">
              Min andra fråga gäller EMU. Hade det inte varit bra, Kerstin
              Lundgren, om all oklarhet som finns kring EMU-frågan hade tagit
              slut i och med Lissabonfördragets eventuella antagande? Sverige
              skulle då klart och tydligt fått samma glasklara undantag från
              EMU som Danmark och Storbritannien redan har.
            </seg>
          </u>
          <note type="speaker" n="261324af">
            Anf. 114 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-6b2233e13276f0d2-2" n="8887340f">
            <seg n="43789f01">
              Herr talman! Max Andersson hörde rätt när det gäller att jag
              och Centerpartiet ser att Lissabonfördraget stärker parlamentens
              inflytande på EU-nivå.
            </seg>
            <seg n="a6fedf14">
              Det handlar om att Europaparlamentet ett parlament som Max Andersson
              gärna glömmer bort med Lissabonfördraget får medbeslutanderätt
              i långt fler frågor och i de frågor där vi exklusivt överlämnar
              makt.
            </seg>
            <seg n="615005be">
              Det gör att vi i stället för de slutna rummen de slutna ministerrummen
              och de slutna diplomatiska rummen får öppna samtal om de frågor
              och de lagstiftningsförslag som EU ska arbeta fram.
            </seg>
            <seg n="d689eb1a">
              Det är en förstärkning av det parlamentariska inflytandet. Vi
              hade gärna sett att det gått länge. Men det är en kraftfull förstärkning
              att vi får ett parlamentariskt inflytande också i Europaparlamentet
              som är viktigt.
            </seg>
            <seg n="c51ff3c5">
              Det andra är att de nationella parlamenten i dag har möjlighet
              att föra samråd bara med regeringen. Vi kan naturligtvis agera
              frejdigt från riksdagen och som ledamöter. Med det nya fördraget
              gäller de delar där vi redan med Nicefördraget har överlämnat
              makt.
            </seg>
            <seg n="d6944008">
              Vi kommer från det här parlamentet Max Andersson, jag och alla
              andra att få möjligheter att vara med och granska subsidiaritet
              och att man håller sig inom ramarna, de ramar som vi nu småningom
              kommer att fastställa, hoppas jag. Det är också en viktig förnyelse.
            </seg>
            <seg n="273bf8d7">
              Sedan lyfter Max Andersson fram undantaget från det tredje steget.
              Vi beslutar själva om vi vill ta det tredje steget eller inte.
              Från vår utgångspunkt har det inte varit en fråga om att begära
              undantag från EMU.
            </seg>
            <seg n="a7dfb0f5">
              Vi är med i de första stegen. Men att ta det tredje steget är
              någonting som vi ska diskutera här hemma. Vi ska följa utvecklingen,
              och vi ska fatta beslutet själva, inga undantag.
            </seg>
          </u>
          <note type="speaker" n="4d1ee6da">
            Anf. 115 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-5" n="377c6761">
            <seg n="32c91b27">
              Herr talman! Det gläder mig att Centerpartiet fortfarande anser
              att det är Sverige som ska fatta beslutet om EMU. Det är bra.
              Jag minns att Centerpartiet var på rätt sida i den folkomröstningen.
            </seg>
            <seg n="38641730">
              I folkomröstningen förekom det andra röster från vissa håll i
              debatten. Det var människor på ja-sidan som ansåg att vi inte
              hade rätt att stå utanför EMU. Jag vet att regeringen och Centerpartiet
              säger att vi har rätten att säga nej. Men det finns ändå vissa
              röster som ifrågasätter detta.
            </seg>
            <seg n="057401a5">
              Jag tror att regeringen i denna fråga för en gångs skull har
              rätt. Men vore det inte bra om man kunde få ett glasklart juridiskt
              undantag? Det borde vara lika glasklart som Danmarks och Storbritanniens
              undantag om att vi ska få avgöra den här frågan själva.
            </seg>
            <seg n="11a7ef43">
              Det borde inte vara kontroversiellt. Varför har regeringen vägrat
              att ens försöka få till stånd ett sådant glasklart undantag som
              Danmark och Storbritannien redan har? Ni säger att det är en självklarhet.
              Ja, men om det är en självklarhet borde det inte vara kontroversiellt.
            </seg>
            <seg n="fd7ac01a">
              Slutligen kommer jag till frågan om de nationella parlamenten.
              Det finns vissa saker som blir lite bättre för de nationella parlamenten.
              Vi får möjlighet att kontrollera subsidiaritetsprincipen lite
              grann. Men det är en väldigt begränsad rätt. Den kommer i praktiken
              det har vi sett i de analyser som vi bland annat har fått till
              EU-nämnden troligtvis ha en ganska begränsad betydelse.
            </seg>
            <seg n="cd4c9397">
              Däremot förlorar vi väldigt mycket makt från Sveriges riksdag
              till EU och EU-parlamentet. Jag tycker att det är synd. Det som
              verkligen förvånar mig är att Kerstin Lundgren förnekar detta.
              Hur går det egentligen ihop?
            </seg>
          </u>
          <note type="speaker" n="b11f1eb0">
            Anf. 116 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-6b2233e13276f0d2-3" n="8887340f">
            <seg n="b3b9acc6">
              Herr talman! Jag förstår att Max Andersson gärna vill söka undantagens
              väg nu när han inte längre har möjlighet att med Miljöpartiets
              goda minne säga att han helt vill lämna EU. Han väljer i stället
              undantagens väg.
            </seg>
            <seg n="ca7d3deb">
              Jag har inte hört någon som har ifrågasatt våra möjligheter att
              fatta beslut själva om vi ska ta det tredje steget i EMU eller
              inte. Ingen har ifrågasatt det förutom just Miljöpartiet och möjligen
              Vänsterpartiet. Det är därifrån man ifrågasätter och vill argumentera
              för ett undantag.
            </seg>
            <seg n="6da75139">
              Herr talman! Verkligheten talar sitt tydliga språk. Max Andersson
              erkänner också det. Det är ingen som kräver detta av oss. Vi äger
              makten själva, och det stämmer också med regelverket såsom det
              ser ut.
            </seg>
            <seg n="86d48b86">
              När det gäller frågan om att förlora makt så sitter vi ju här
              för att vi har möjligheter och makt att fatta beslut. Tänk om
              den här kammaren, vilket jag hoppas, inte förlorar utan söker
              vinna mer makt genom att de beslut som ska röra områden där vi
              inte själva klarar uppdraget! Ta den internationella gränsöverskridande
              brottsligheten, ta trafficking eller miljöområdet det spelar ingen
              roll hur många beslut vi fattar här. Det räcker inte.
            </seg>
            <seg n="491ecf7c">
              Det krävs att vi får ett beslutsfattande över nationsgränserna
              som är effektivt och kraftfullt och som fungerar i en öppen demokratisk
              struktur. Det är det som EU ger oss, och det är det som Lissabonfördraget
              handlar om. Då handlar det faktiskt om att vi avstår en del av
              en makt som vi har för att vinna en gemensam mycket större makt
              och så mycket större möjligheter att utföra de uppdrag som vi
              har från medborgarna.
            </seg>
          </u>
          <note type="speaker" n="0cbdc088">
            Anf. 117 BIRGITTA OHLSSON (fp):
          </note>
          <u who="birgitta_ohlsson_772a0d" xml:id="i-b1c01d9eb84d42e3-0" n="b0a8b186">
            <seg n="671bc15d">
              Herr talman! Äntligen! Som folkpartist skulle man nästan vilja
              uttrycka sig som den kände radioprofilen Gert Fylking denna dag
              när vi vet att vi i kvällens votering historiskt kommer att säga
              ja till Lissabonfördraget.
            </seg>
            <seg n="a1d8c049">
              Att Sverige först blir det 25:e landet av 27 länder som säger
              ja känns måhända något trist för en liberal Europaentusiast som
              jag, men jag är ändå stolt över att vi är en enig liberal folkpartistisk
              riksdagsgrupp som ställer sig bakom Lissabonfördraget.
            </seg>
            <seg n="2f624bac">
              Den här dagen är en historisk dag för demokratin, för i dag kommer
              vi att ställa oss bakom en europeisk union som inriktar sig just
              på fred, frihet och framtid. Framför allt kommer den också att
              bli mer demokratisk, duglig och dagsaktuell.
            </seg>
            <seg n="e93e5402">
              Jag är inte lastgammal själv. Jag tillhör väl den någorlunda
              yngre delen av detta parlament. Men jag kan bara konstatera att
              det under min egen livstid har hänt mycket i vårt eget Europa.
              När jag föddes i mitten av 1970-talet var nästan hälften av dagens
              27 EU-länder diktaturer. Spanien, Grekland och Portugal som i
              dag är moderna marknadsekonomier eller svenska chartersommarparadis
              hade upplevt och nyss sett militärdiktaturer.
            </seg>
            <seg n="3bd64785">
              När jag tio år senare på mellanstadiet i mitten av 1980-talet
              reste med tåg med mina föräldrar var det genom ett Östeuropa som
              var präglat av ofrihet, planekonomi och minimal egenmakt för individen.
              Tyskland klövs av en geografisk Berlinmur och en mental Stasikultur.
              Ungern, Polen och Tjeckoslovakien förpestades av socialism och
              kommunism. Bulgarien och Rumänien levde under mörkermännen Nicolae
              Ceausescus och Todor Zjivkovs grymma styren.
            </seg>
            <seg n="fbf88f32">
              När jag gick i åttonde klass på högstadiet föll Berlinmuren på
              kvällen den 9 november 1989. Det var bara för precis 19 år sedan.
              Först när jag hade börjat gymnasiet hösten 1991 förklarades Litauen,
              Lettland och Estland självständiga. Men jag hann faktiskt till
              och med gå ut gymnasiet 1994 innan de sista ryska styrkorna lämnade
              Estland.
            </seg>
            <seg n="b75bf86c">
              I dag, den 20 november år 2008, har vi bara en diktatur kvar
              i Europa, nämligen Vitryssland. Jag tror att vi alla kan skriva
              under på att Lukasjenkos dagar också är räknade.
            </seg>
            <seg n="98dacfb5">
              En dag som denna är det viktigt att minnas historien och påminnas
              om att EU har varit avgörande för denna goda utveckling. En del
              partier på vänsterkanten brukar raljera när alliansens partier,
              folkpartister, kristdemokrater, centerpartister och moderater
              talar om just fredens, demokratins och frihetens historia i Europa.
              Tror tusan att man raljerar över det! Om ens ideologiska arv i
              Europa är delar av en planekonomi, kommunistiska enpartisystem
              eller en Berlinmur så kanske man inte vill tala om eller uppmärksamma
              historien. För oss andra är det så att vi aldrig kan förstå Europas
              framtid utan att också blicka tillbaka och lära oss av det förgångna.
            </seg>
            <seg n="ae77b9c8">
              Ännu mer obegripligt tycker jag att Miljöpartiets motstånd i
              dag mot såväl Lissabonfördraget som EU i sin helhet är. Vad är
              egentligen Miljöpartiets medlemsomröstning värd när Max Andersson
              låter precis på samma sätt som förr? Medlemmarna har sagt ja till
              att ni inte vill lämna den europeiska unionen. Ändå låter det
              som business as usual .
            </seg>
            <seg n="61a0c40e">
              När jag lyssnar på gröna politiker i Europa blir jag väldigt
              inspirerad. De brinner för federalism som jag. De brinner för
              samarbete och för ett engagerat Europa där vi tillsammans tar
              ansvar. Men hos Miljöpartiet och Sverige råder samma EU-skepticism
              som förr på mp-fronten intet nytt.
            </seg>
            <seg n="69499404">
              Vad tycker då de gröna i Europaparlamentet om EU och Lissabonfördraget?
              Jag citerar: Detta Lissabonfördrag är inte slutet på resan utan
              snarare en början på ett steg till ett förnyat Europa. Demokratiseringen
              av unionen här kommer att göra det möjligt att möta Europas alla
              utmaningar. Det är ord som naturligt skulle kunna komma från Joschka
              Fischers mun, men aldrig från Peter Erikssons eller Maria Wetterstrands.
            </seg>
            <seg n="5e2dd26c">
              Med Lissabonfördraget gör vi EU mer demokratiskt. Fördraget har
              inte tillkommit över en natt, som en del vill påskina i denna
              debatt. Det har varit en process under en längre tid där såväl
              civilsamhälle som politiker på olika nivåer har fått vara aktiva.
              Många av oss i denna kammare har också gjort en del insatser.
            </seg>
            <seg n="b83149bb">
              EU kan aldrig bli någonting annat än vad medlemsstaterna bestämmer.
              Varje land har veto när fördragen ses över. All utveckling i Europa
              bygger på fördrag, ända sedan Romfördraget till det Lissabonfördrag
              vi ska anta i kammaren denna dag. De sätter spelreglerna för hur
              vi ska kunna jobba konstruktivt med att lösa Europas problem.
            </seg>
            <seg n="99a051bd">
              Lissabonfördraget är ett paket med nya regler. Det är anpassat
              för att göra Europa mer öppet, effektivt och demokratiskt även
              när vi får fler medlemmar. Demokratin blir starkare. Det som jag
              tycker är det kanske viktigaste är att stadgan om grundläggande
              fri- och rättigheter blir juridiskt bindande. Den garanterar alla
              medborgare i Europa en gemensam uppsättning rättigheter.
            </seg>
            <seg n="1687e14c">
              Det som också är viktigt är att de nationella parlamenten får
              en starkare roll i Lissabonfördraget. Beslut får inte fattas på
              en högre nivå än nödvändigt. Något som borde glädja dem som är
              EU-motståndare eller EU-skeptiker i denna kammare är att man skriver
              in bestämmelser för utträde ur EU i fördraget. Det folkvalda Europaparlamentet
              som tyskar, svenskar, danskar med flera har röstat fram får också
              ett medbeslutande i rättsliga frågor. Det får inflytande över
              EU:s hela budget, även jordbruksaspekterna vilket jag tror att
              vi kan ha nytta av när vi vill reformera denna politik.
            </seg>
            <seg n="ffea2dfa">
              Lissabonfördraget ger Sverige mer makt i EU. Sverige är faktiskt
              det land som i relation till sin storlek skulle förlora mest i
              inflytande i Europarlamentet om vi sade nej.
            </seg>
            <seg n="50d68a4b">
              Lissabonfördraget gör också den europeiska unionen mer duglig.
              Öppenheten blir tydlig. Ministerrådens sammanträden blir offentliga.
              Det blir offentlighet för handlingar. EU ska samråda med civilsamhället
              om olika lagförslag. Vi kan lyfta fram medborgarinitiativ, där
              en miljon EU-medborgare från olika länder kan uppmana kommissionen
              att lägga fram olika politiska förslag. Det är något jag tycker
              att vi alla ska försöka engagera oss i för de frågor just vi brinner
              för.
            </seg>
            <seg n="7750da28">
              EU-institutionerna blir mer effektiva. Vi kommer att upprätta
              en europeisk utrikestjänst med gemensamma EU-beskickningar till
              sitt förfogande. Majoritetsomröstningar i rådet kommer att bli
              huvudregel i EU:s arbete. Men det finns också fortfarande undantag
              i EU:s utrikes- och säkerhetspolitik. Där kommer det att krävas
              enhällighet.
            </seg>
            <seg n="34279b75">
              En annan sak att lyfta fram är att man inför en så kallad nödbroms
              på det rättsliga och inrikes området. Det ger möjlighet för exempelvis
              en regering att kräva att kontroversiella förslag överlämnas till
              Europeiska rådet så att stats- och regeringscheferna får fatta
              ett enhälligt beslut.
            </seg>
            <seg n="d842ba87">
              Lissabonfördraget gör också Europeiska unionen mer dagsaktuell
              när det gäller att möta de utmaningar där EU kanske i dag har
              hamnat på efterkälken på en del fronter. Det ger EU kompetenser
              som är helt nya för unionen. Vi ser att tusen och åter tusen framför
              allt flickor och kvinnor kommer till Europa som sexslavar och
              traffickingoffer. Lissabonfördraget ger oss gemensamma åtgärder
              mot just människohandel och möjligheter till bättre larmsystem
              för att följa misstänkta sexbrottslingar.
            </seg>
            <seg n="91f59212">
              Europol kommer att förstärkas. Det innebär att polisen kan följa
              efter brottslingarna även när de korsar landsgränser. Den grova
              kriminaliteten skyr inga geografiska gränser. Den bör bekämpas
              överallt.
            </seg>
            <seg n="df775289">
              Vi ser hur klimathotet och koldioxidutsläpp, som är gigantiska
              utmaningar för Europas framtid, kommer att hamna under lupp. Jag
              tror att om vi alla kämpar tillsammans unisont kan EU bli världens
              starkaste miljöorganisation i framtiden.
            </seg>
            <seg n="53c34393">
              Lissabonfördraget slår tydligt fast att kampen mot klimatförändringar
              är en ny politisk prioritet för unionen. Så var det inte tidigare.
              Det här innebär att personer som Italiens populistiska premiärminister
              Silvio Berlusconi inte längre kan vifta bort miljöhotet utan nu
              tvingas ta ansvar. Med Lissabonfördraget kommer klimatskeptiker
              inte att kunna kidnappa miljöarbetet i framtiden. Det kommer tvärtom
              att ge oss nya utmaningar.
            </seg>
            <seg n="673048b4">
              Lissabonfördraget ställer inga krav på militärt bistånd till
              andra medlemsländer, men vi får en solidaritetsklausul. Det handlar
              om att hjälpa andra medlemsländer i händelse av en katastrof eller
              terroristattack. Länderna får själva, nota bene, välja på vilket
              sätt de vill hjälpa varandra. Sverige har faktiskt redan haft
              nytta av den här principen. Efter stormen Gudrun fick vi 768 miljoner
              från EU:s solidaritetsfond för att täcka de kostnader vi haft
              för röjning och återuppbyggnad av skadad infrastruktur.
            </seg>
            <seg n="610ad7fc">
              Jag skulle vilja lyfta fram tsunamikatastrofen. Det är ett exempel
              där Lissabonfördraget hade kunnat hjälpa till om vi hade haft
              en sådan solidaritetsklausul. Då hade vi kunna ha en konsulär
              verksamhet tillsammans som hade kunnat hjälpa till i tredjeland,
              och åtskilliga människoliv hade kanske kunnat räddas. Lissabonfördraget
              möjliggör detta i framtiden.
            </seg>
            <seg n="02dc4dce">
              Motståndarna till Lissabonfördraget i denna kammare försöker
              med alla grepp stoppa fördraget. En del vill att Sverige ska avvisa
              Lissabonfördraget bara för att de vill visa missnöje med EU-medlemskapet.
              Vad vill de i stället? EU kommer inte att avvecklas och Sverige
              kommer inte att lämna EU om vi säger nej till Lissabonfördraget.
              Vad som i stället händer är att Nicefördraget fortsätter att gälla.
              Det är ett fördrag som är sämre för oss alla.
            </seg>
            <seg n="0637678a">
              Andra vill förhala Lissabonfördraget med hänvisning till arbetsrätten,
              men detta avvisar till och med Landsorganisationens ledning. Jag
              citerar LO:s ordförande Wanja Lundby-Wedin och LO:s avtalssekreterare
              Per Bardh i LO-tidningen den 31 oktober. De säger: Lissabonfördraget
              innebär förbättringar för Sveriges och Europas löntagare. I fördraget
              görs stadgan om grundläggande rättigheter rättsligt bindande.
              Ur löntagarperspektiv är stadgan viktig eftersom den fastställer
              flera grundläggande rättigheter för löntagarna, exempelvis rätten
              till stridsåtgärder.
            </seg>
            <seg n="fa77045b">
              Det kan vara värt att notera att Socialistinternationalen ställer
              sig bakom Lissabonfördraget. Det gör också Europafacket och LO
              som förbund.
            </seg>
            <seg n="f7924253">
              En tredje grupp i denna kammare vill stoppa Lissabonfördraget
              med argumentet att det skulle skapas en EU-armé om vi säger ja
              till fördraget. Men någon EU-armé finns inte i dag, och det införs
              inte heller någon med det nya fördraget. Varje land har fortfarande
              vetorätt i denna fråga.
            </seg>
            <seg n="15f6a46c">
              Jag har citerat en socialdemokrat, Wanja Lundby-Wedin, och nu
              ska jag avslutningsvis citera en till, herr talman, nämligen Olof
              Palme. Han brukade säga att politik är att vilja. Men då måste
              man också veta vad man vill. I dag röstar vi mellan att vara kvar
              i det gamla Nicefördraget med alla de problem det har inneburit
              och ett nytt mer progressivt fördrag, Lissabonfördraget. Det borde
              man som höger, vänster eller grön kunna säga ja till en dag som
              denna. För mig som liberal är valet att säga ja väldigt enkelt.
              Det handlar om fred, frihet och framför allt en bättre framtid
              i Europa.
            </seg>
          </u>
          <note n="af60d6ff">
            I detta anförande instämde Gunnar Andrén, Helena Bargholtz och
            Lars Tysklind (alla fp).
          </note>
          <note type="speaker" n="c77da81c">
            Anf. 118 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-6" n="377c6761">
            <seg n="2a3288b5">
              Herr talman! Birgitta Ohlsson sade i sitt anförande att om Lissabonfördraget
              går igenom kan inte vissa länder ta EU som gisslan i klimatpolitiken.
              Jag antar att Birgitta Ohlsson då anser att vissa länder i dag
              tar EU som gisslan i klimatpolitiken genom att de förhindrar och
              försvårar goda beslut. Jag önskar att Birgitta Ohlsson hade rätt
              i att Lissabonfördraget innebär en förbättring på den här punkten,
              men det gör det inte. Länder som Italien, Spanien, Tjeckien och
              Polen har precis lika goda möjligheter inte exakt, men på det
              stora hela taget att i framtiden fortsätta att förhindra goda
              klimatpolitiska beslut. Var i Lissabonfördraget finner Birgitta
              Ohlsson en förbättring på den här punkten?
            </seg>
            <seg n="86db2ee7">
              Man ska inte ta till överord. Om Lissabonfördraget går igenom
              innebär det inte automatiskt att vi får ett gemensamt EU-försvar.
              Det innebär att vi skriver på en principdeklaration om att det
              ska bli ett EU-försvar. Det innebär att vår förhandlingsposition
              när det gäller att förhindra det i framtiden blir kraftigt försvagad.
              Om man, som Miljöpartiet, är motståndare till att detta ska hända
              är det ett starkt argument mot Lissabonfördraget. Man ska inte
              överdriva. Det här fördraget är illa nog som det är.
            </seg>
          </u>
          <note type="speaker" n="9bb1339d">
            Anf. 119 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-b1c01d9eb84d42e3-1" n="b0a8b186">
            <seg n="1e63614b">
              Herr talman! Jag tycker att det är ganska sorgligt att det delvis
              i denna kammare, men framför allt kanske i den diskussion som
              har varit inför denna debatt, har rått många missförstånd vad
              gäller om det skapas en EU-armé med Lissabonfördraget. Det är
              inte sant. Vi har ingen sådan armé i dag, och vi får det inte
              heller med det nya fördraget. Däremot är det viktigt att man stärker
              den civila och militära krishanteringen. Sedan kan medlemsländerna
              själva välja om, hur och på vilken nivå de vill delta i den krishantering
              som görs i EU:s namn. Det här är egentligen inget nytt, men det
              görs tydligare genom att man skriver in dessa principer i fördraget.
            </seg>
            <seg n="c1feb4e0">
              I det nya fördraget står det också väldigt tydligt det kan ju
              glädja alla vänner av Förenta nationerna i denna kammare att EU:s
              agerande på det här området ska följa principerna i FN-stadgan.
              Det står också att när Europeiska rådet beslutar om ett gemensamt
              försvar kommer det att ske med enhällighet, och vi vet att det
              inte finns någon enighet i unionen om detta. Varje land kommer
              fortsatt att ha den vetorätt som man kräver.
            </seg>
            <seg n="c3d52de2">
              Det centrala när det gäller miljöaspekterna är att klimatförändringarna
              blir en politisk prioritering för Europeiska unionen. Jag tror
              att det är väldigt viktigt, inte minst för er i Miljöpartiet som
              med stor heder har varit aktiva i miljöfrågorna under flera decennier.
              De har ju sällan nått den absoluta storpolitiken. Nu kommer premiärministrar
              och presidenter i Europa att på ett helt annat sätt tvingas lyfta
              upp miljöfrågorna. Vi vet också att politiker, exempelvis Silvio
              Berlusconi som jag nämnde tidigare, ofta har försökt vifta bort
              detta, men nu står det tydligt att detta är en politisk prioritering.
              Då kan man inte använda det på samma sätt.
            </seg>
          </u>
          <note type="speaker" n="9bee835d">
            Anf. 120 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-7" n="377c6761">
            <seg n="feb09c4d">
              Herr talman! Jag tror att Silvio Berlusconi är en man med stor
              fantasi och politisk skicklighet. Han kan nog mycket väl hitta
              sätt att kringgå den juridiskt meningslösa skrivning som läggs
              till i fördraget. Tyvärr kommer EU:s klimatpolitik inte att genomgå
              någon förbättring på grund av Lissabonfördraget under nuvarande
              styrkeförhållanden. Det är beklagligt.
            </seg>
            <seg n="6e89edad">
              Jag tycker att det är tråkigt att Folkpartiet försöker förneka
              vad det är som håller på att hända när det gäller frågan om ett
              gemensamt EU-försvar. Det är dit vi är på väg. Jag tror att om
              Lissabonfördraget går igenom kommer Sverige inte att ha möjlighet
              att stoppa att det blir ett gemensamt EU-försvar. Det är dit vi
              är på väg. Vi kanske inte kommer att bli intvingade i det. Det
              är högst troligt att vi inte kommer att bli intvingade i det,
              men det är dit vi är på väg.
            </seg>
            <seg n="2b1c0e07">
              Varför försöker Folkpartiet förvirra diskussionen genom att prata
              om krishantering? Varför försöker Folkpartiet förvirra diskussionen
              genom att säga att det är bra att det skrivs in i Lissabonfördraget
              att EU:s operationer ska följa principerna i FN-stadgan? Det betyder
              att man inte behöver ha ett mandat från FN:s säkerhetsråd för
              att agera utan man ska kunna agera självsvåldigt. Jag tycker att
              det är synd att Folkpartiet blundar för vad det är som håller
              på att hända. I stället för att klart ut säga vad det är man vill
              arbetar man för att försöka förvirra debatten.
            </seg>
          </u>
          <note type="speaker" n="a399593c">
            Anf. 121 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-b1c01d9eb84d42e3-2" n="b0a8b186">
            <seg n="3514b99d">
              Herr talman! Vi försöker inte förvirra debatten, utan vi läser
              bara upp klart och tydligt vad det handlar om.
            </seg>
            <seg n="d0ba3226">
              Folkpartiet är ett parti som gärna vill att Sverige ska bli medlem
              i Nato i framtiden. Vi gillar inte alliansfriheten och tycker
              att man ska vara tydlig värderingsmässigt, men det är en helt
              annan diskussion. Det har ingenting med debatten om Lissabonfördraget
              i dag, och inte heller med en debatt om en framtida EU-armé, att
              göra.
            </seg>
            <seg n="ab88637f">
              I och med att det tydligt står fast att varje land har fortsatt
              vetorätt i denna fråga är det faktiskt vi parlamentariker, vi
              349 folkvalda i denna Sveriges riksdag, som avgör detta. Vi vet
              också att det inte finns någon majoritet för detta i dagsläget,
              och det är ingen som strävar dit speciellt skarpt heller.
            </seg>
            <seg n="e809a9dd">
              Det jag avslutningsvis tycker är så tråkigt när det gäller Miljöpartiets
              politik och Europeiska unionen är att många av oss innerligt hade
              hoppats, nu när ni har haft er medlemsomröstning och en majoritet
              har sagt ja till att vi ska vara kvar i Europeiska unionen, att
              ni skulle ha fått ny energi, nya, vitala idéer och ett nytt tankesätt.
              De gröna i Europa är några av de varmaste vännerna av federalism.
              Tillsammans med liberaler står de allra längst fram när det gäller
              att se till att skapa ett EU som är närmare medborgarna, ett EU
              som är mer visionärt och framför allt ett EU som ser det redskap
              som unionen är för att försöka förändra. Jag tycker att det är
              tråkigt också för den svenska politiska debatten att Miljöpartiet
              inte har inspirerats mer av politiker som Joschka Fischer och
              andra som har ett starkt Europaengagemang, utan fortfarande är
              kvar i denna nejsägarfälla.
            </seg>
            <seg n="d1cae873">
              Det kan också bli intressant för oss alla som ser fram emot inte
              bara ett spännande val till Europaparlamentet den 7 juni nästa
              år utan också valet till Sveriges riksdag 2010 att se hur man
              ska kunna enas i oppositionskoalitionen med tre partier, varav
              ett parti, Socialdemokraterna, säger ja till Europeiska unionen,
              ett parti har sagt ja enligt sina medlemmar men kanske inte i
              retoriken och ett parti fortfarande vill gå ur. Det blir en intressant
              trio att studera.
            </seg>
          </u>
          <note type="speaker" n="ad5d0b3f">
            Anf. 122 HOLGER GUSTAFSSON (kd):
          </note>
          <note n="bf1bf909">
            Herr talman! Jag vill å Kristdemokraternas vägnar yrka bifall
            till förslaget i utrikesutskottets betänkande nr 8 om antagande
            av Lissabonfördraget.
          </note>
          <u who="holger_gustafsson_3275c0" xml:id="i-1d85b6d86942a7d0-0" n="3538a644">
            <seg n="91ae175e">
              Lissabonfördraget har arbetats fram av unionens regeringar och
              parlament tillsammans till ett demokratiskt förankrat fördrag.
              Det har skett i en politisk enighet som vi aldrig tidigare varit
              med om.
            </seg>
            <seg n="4fe98d4b">
              Medlems- och dåvarande kandidatländer, som i praktiken representerade
              hela den europeiska kontinenten, kom samman för att stifta gemensam
              lag, en lag som vi i dag ska ta ställning till här i riksdagen.
            </seg>
            <seg n="2709b044">
              Vårt antagande av Lissabonfördraget är ett viktigt steg i rätt
              riktning för vår gemensamma framtid. Vi väljer att överlåta beslutanderätt
              till EU i dess egenskap av mellanfolkligt organ, därför att det
              gynnar Sverige och dessutom oss alla i Europa.
            </seg>
            <seg n="52f9072e">
              Det är ingen tvekan om att riksdagen förblir vårt främsta normgivande
              statsorgan. Det organ som kommer att prägla svensk ekonomi, politik
              och kultur förblir riksdagen.
            </seg>
            <seg n="fc9958ec">
              Herr talman! EU, det är vi. Vi deltar fullt ut i framtidsbesluten.
              Vi påverkar fransmännen, italienarna och samtliga andra EU-länder.
              Det är vi som är EU en del av EU.
            </seg>
            <seg n="b6c0ecbf">
              På bara några år har antalet medlemsländer inom EU nästan fördubblats.
              Det innebär att vi med nödvändighet måste effektivisera beslutsfattandet
              för att den politiska processen inte ska förlamas. För att alla
              medlemsländer ska kunna utvecklas i sin karaktär är det nödvändigt
              att tydligare definiera EU:s befogenheter och samtidigt därmed
              belysa medlemsländernas eget ansvar. De nationella parlamenten
              får en ny roll, att utöver det nationella ansvaret också följa
              och ta ansvar för den europeiska lagstiftningens utveckling.
            </seg>
            <seg n="d4eabfe0">
              Herr talman! Medborgarnas grundläggande rättigheter förstärks
              i fördraget genom att EU nu ansluts till Europakonventionen för
              mänskliga rättigheter. Det innebär att allt politiskt arbete inom
              unionen ska ske på de villkor som stipuleras i Europakonventionen
              för mänskliga rättigheter. Detta är ett formellt viktigt steg.
            </seg>
            <seg n="e8ba938c">
              Med det nya fördraget får vi en enklare, tydligare, effektivare
              och kvalitetsmässigt bättre gemensam lagstiftning.
            </seg>
            <seg n="7c64e287">
              Herr talman! Europeiska unionens betydelse blir tydligare för
              varje år. EU är i dag en global aktör på miljöpolitikens område.
              Allt fler frågor blir globala, inte minst kampen mot klimatförändringen.
              Vinden blåser vart den vill och vattnet strömmar över nationsgränser,
              medan vår nationella lagstiftning upphör vid ett medlemslands
              geografiska gräns. Genom medverkan och ett arbete inom EU påverkar
              vi stora länder som USA och Kina och relationerna till dem. Det
              skulle vi aldrig kunna göra som ensamt litet land.
            </seg>
            <seg n="64a47835">
              EU är en global aktör i den nu så aktuella finanskrisen genom
              att formulera finanspolitiska åtgärdsbeslut, som vi är så beroende
              av, och inte minst genom hanteringen av den mest stabila valutan
              i världen just nu: euron.
            </seg>
            <seg n="bfaed495">
              EU är en global aktör på det säkerhetspolitiska området. I en
              värld där krig och kriser aldrig tycks ta slut är EU ett nödvändigt
              stöd för FN:s fredsarbete.
            </seg>
            <seg n="7ef96d3b">
              Europeiska unionen har många för oss viktiga uppgifter och måste
              därför fungera både bra och effektivt. Med vårt beslut här i dag
              kan vi bygga EU ännu bättre.
            </seg>
            <seg n="73ff1c84">
              Herr talman! Europeiska unionen får en rad förstärkta funktioner.
              Jag vill lyfta fram några av dem.
            </seg>
            <seg n="f84879fa">
              Herr talman! Med detta fördrag kommer EU att bli ett bättre samarbete,
              ett samarbete som vi är i stort behov av. Vi hoppas också att
              Irland hittar sin väg tillbaka in i gemenskapen och att vi ska
              få möjligheten att gå till val i juni med ett antaget Lissabonfördrag
              i hela unionen.
            </seg>
          </u>
          <note type="speaker" n="030dad84">
            Anf. 123 Statsrådet CECILIA MALMSTRÖM (fp):
          </note>
          <u who="cecilia_malmström_minister_2006" xml:id="i-f3c72db42beedbf4-0" n="60ee3b6a">
            <seg n="92861fb6">
              Herr talman! Ärade ledamöter! Sverige ska tillhöra Europas kärna.
              Det är grunden för alliansregeringens Europapolitik. Det innebär
              att vi ska vara en konstruktiv och drivande medlem samt arbeta
              aktivt för att finna allianser och konstruktiva lösningar i viktiga
              frågor. Det är så vi arbetar, och vi vet att det finns ett stort
              folkligt stöd för denna politik.
            </seg>
            <seg n="0fb3a4b7">
              Allt fler ser nämligen att EU har en viktig roll att spela för
              att hitta globala lösningar på klimathotet, genomföra samordnade
              åtgärder när det gäller den gränsöverskridande brottsligheten,
              samordna krishanteringen vid katastrofer eller göra gemensamma
              forskningsinsatser. Om EU i framtiden ska kunna uppfylla de krav
              som medborgarna ställer krävs det moderna regler för hur besluten
              ska fattas.
            </seg>
            <seg n="196d6050">
              EU har 27 medlemmar i dag. Vi hoppas att det blir fler i framtiden.
              Det fungerar inte tillräckligt bra med det nuvarande regelverket,
              som är gjort för 15 medlemmar. För ganska precis sju år sedan
              inleddes översynen av EU:s fördrag. Mycket har hänt sedan dess.
              Inte minst har klimatfrågan och den senaste tidens internationella
              kriser ställt unionen inför stora utmaningar. Vi ser hur medborgarnas
              förväntningar på EU hela tiden ökar. Därför har vi anledning att
              välkomna det fördrag som till slut står färdigt och som vi diskuterar
              här i dag.
            </seg>
            <seg n="b3ca490d">
              Lissabonfördraget är ett paket med nya regler som är anpassade
              för att göra EU mer öppet, mer effektivt och mer demokratiskt,
              även med fler medlemmar. Det innebär avsevärda förbättringar för
              EU som helhet, men stärker också Sveriges möjligheter att påverka.
            </seg>
            <seg n="b86a51c1">
              Herr talman! Låt mig få nämna de viktigaste anledningarna till
              att regeringen stöder fördraget.
            </seg>
            <seg n="b79caa41">
              För det första handlar det om öppenheten och rättigheterna. Fördraget
              innebär, som flera talare varit inne på, att offentlighetsprincipen
              utvidgas och att ministerrådets lagstiftningsarbete öppnas upp
              för insyn. Unionens institutioner blir skyldiga att föra en öppen
              dialog inte bara med lokala och regionala politiska nivåer utan
              också med det civila samhället. Unionens rättighetsstadga blir
              rättsligt bindande och omfattar rättigheter som yttrandefrihet
              och strejkrätt.
            </seg>
            <seg n="3cea2529">
              Samtidigt ska EU ansluta sig till Europakonventionen om de mänskliga
              rättigheterna. Detta bidrar till att klarlägga vilka grundläggande
              principer och värderingar unionen respekterar. Fördraget tydliggör
              och stärker unionens övergripande mål och värden när det gäller
              till exempel jämställdheten mellan kvinnor och män och skydd för
              barnets rättigheter.
            </seg>
            <seg n="52aadc6e">
              För det andra stärks effektiviteten. Unionen ges nya kraftfulla
              redskap för att bekämpa gränsöverskridande brottslighet såsom
              narkotikahandel, korruption, människohandel, sexuellt utnyttjande
              av kvinnor och barn. Samtidigt införs balanserande bestämmelser
              som syftar till att de rättsliga traditionerna i medlemsstaterna
              respekteras.
            </seg>
            <seg n="490ec81f">
              Arbetet i unionens institutioner rationaliseras och effektiviseras.
              I rådet ökar beslutsfattandet genom omröstning med kvalificerad
              majoritet, inte minst på området inrikespolitik-brottsbekämpningssamarbete.
            </seg>
            <seg n="ed343c7f">
              Europeiska rådet får en vald ordförande på två och ett halvt
              år som leder dess arbete.
            </seg>
            <seg n="ca6b3f66">
              Den nya höga representanten för utrikesfrågor och säkerhetspolitik
              får en central roll när det gäller att samordna, formulera och
              genomföra unionens utrikespolitik. Den höga representanten blir
              ordförande i rådet för utrikesfrågor och vice ordförande i kommissionen,
              vilket innebär att en mängd onödigt dubbelarbete avskaffas och
              ger bättre förutsättningar för ett samlat agerande.
            </seg>
            <seg n="f4c5b932">
              En särskild europeisk avdelning för yttre åtgärder, en utrikestjänst,
              inrättas under den höga representantens ledning. Den utgör ett
              komplement till de nationella utrikestjänsterna så att den samlade
              europeiska förmågan på detta område ökar, till exempel vid större
              katastrofer i andra delar av världen.
            </seg>
            <seg n="6d86b9a0">
              Unionens förmåga till fredsfrämjande insatser förbättras och
              effektiviseras. EU:s krishanteringsuppgifter kommer uttryckligen
              att omfatta såväl konfliktförebyggande som fredsfrämjande insatser
              med civila och militära resurser.
            </seg>
            <seg n="e98dad49">
              Även klimatarbetet uppmärksammas genom att det införs en målsättning
              om att EU ska främja åtgärder på internationell nivå inom detta
              område.
            </seg>
            <seg n="4c0e14be">
              Demokratin stärks också. EU:s befogenheter tydliggörs på ett
              tydligare sätt. Fördraget slår fast att såväl i medlemsländerna
              som i fördraget definieras hur mycket makt EU ska ha. Riksdagen
              och andra nationella parlament får en stärkt roll. Ingen lag kommer
              att stiftas i EU utan att den granskats av nationella parlament.
              Om tillräckligt många nationella parlament anser att ett lagförslag
              inte bör behandlas på EU-nivå kan det helt stoppas.
            </seg>
            <seg n="e7411e4f">
              Även Europaparlamentet blir delaktigt på fler områden än i dag
              genom att man inför medbeslutande exempelvis inom jordbrukspolitiken
              och inom de rättsliga och inrikes frågorna.
            </seg>
            <seg n="37ba30f3">
              Herr talman! Regeringens proposition om Lissabonfördraget har
              tagits fram efter en omfattande remissbehandling och efter prövning
              i Lagrådet. En bred majoritet av remissinstanserna tillstyrker
              förslaget att Sverige bör tillträda Lissabonfördraget. Lagrådet
              ser inte något hinder mot att fördraget antas i Sverige.
            </seg>
            <seg n="b23a90ab">
              Jag skulle vilja säga att Lissabonfördraget nog är mer genomarbetat
              än något tidigare fördrag i EU:s historia. Det framtidskonvent
              som tog fram det första utkastet till fördrag arbetade under unikt
              öppna former, fjärran från den bunkermentalitet som präglat tidigare
              fördragsdiskussioner. Det var stor insyn från det civila samhället,
              och i konventet deltog för första gången ledamöter från de nationella
              parlamenten, bland annat Sveriges riksdag, och från regeringar,
              Europaparlamentet och kommissionen. 28 länder deltog i förberedelsen
              av det nya fördraget. Den demokratiska förankringen var därmed
              mycket, mycket större än vid någon tidigare fördragsrevision.
            </seg>
            <seg n="b532141c">
              Under förhandlingarnas gång har det funnits ett stort stöd i
              riksdagen för Sveriges linje, både för det första konstitutionella
              fördraget och, senare, för det som blev Lissabonfördraget. Det
              har varit en styrka. Det har gjort det möjligt för oss, för den
              nuvarande regeringen och för den förra regeringen skulle jag vilja
              påstå, att driva en tydlig och konsekvent politik för mer öppenhet,
              effektivitet och demokrati.
            </seg>
            <seg n="f803eea8">
              Lissabonfördraget i dess nuvarande form skrevs under i december
              förra året i Lissabon med representanter för samtliga länders
              regeringar. För att det ska träda i kraft måste alla länder ha
              godkänt det enligt sina egna traditioner. Det har hittills godkänts
              av parlamenten i 24 medlemsländer. I två av dessa länder, Polen
              och Tyskland, har presidenterna ännu inte skrivit under fördraget,
              vilket gjort att godkännandet inte kungjorts formellt. I båda
              länderna finns det dock ett stort stöd, både bland befolkningen
              och i parlamenten, för Lissabonfördraget.
            </seg>
            <seg n="416da6bc">
              Tre länder har ännu inte godkänt fördraget Sverige, som jag hoppas
              gör det i kväll, Tjeckien och Irland. I Tjeckien ligger fördraget
              fortfarande i författningsdomstolen. Det kommer troligen ett uttalande
              därifrån inom några dagar, kanske redan nästa vecka, och därefter
              väntas omröstningar i både underhuset och senaten i Tjeckien.
            </seg>
            <seg n="994b8b66">
              Vid Irlands folkomröstning i somras kunde Lissabonfördraget inte
              godkännas. Ett nationellt analysarbete pågår i Irland för att
              utreda skälen till att man röstade nej. Irland och den irländska
              befolkningen är inte EU-motståndare på något sätt utan mycket
              varma anhängare av det europeiska samarbetet. Det pågår därför
              ett arbete med att identifiera vad i fördraget man röstade nej
              till. Det finns i parlamentet i Irland ett särskilt utskott som
              arbetar med att försöka klargöra detta, och utskottet väntas rapportera
              till regeringen i slutet av denna månad. Därefter kommer Irlands
              premiärminister att på Europeiska rådet den 1112 december presentera
              en del av dessa slutsatser, som förhoppningsvis kan peka på vägen
              framåt för Irland.
            </seg>
            <seg n="c29dd0cf">
              Herr talman! Jag är personligen en mycket varm anhängare av vårt
              EU-medlemskap, men jag har respekt för att det finns ledamöter
              i denna riksdag och runt om i landet som inte tyckte att Sverige
              skulle bli medlem i EU, och fortfarande kanske inte tycker det.
              Däremot är det svårt att förstå dem som menar att vi ska avvisa
              Lissabonfördraget för att visa missnöje med EU som helhet eller
              vissa delar inom EU.
            </seg>
            <seg n="d590e814">
              Om man i dag väljer att rösta nej till förslaget i utrikesutskottets
              betänkande och regeringens proposition handlar det inte om att
              EU ska avvecklas eller att vi ska gå ur på något sätt. Den som
              väljer att rösta nej röstar i stället ja till Nicefördraget; det
              är det som gäller i dag och det som skulle fortsätta att gälla.
              Det leder till att Sverige som EU-medlem får sämre möjligheter
              att fatta beslut i för oss viktiga frågor. Det bidrar till att
              vi går miste om inflytande; vi mister två ledamöter i Europaparlamentet
              jämfört med i dag, och redan nästa år riskerar vi att förlora
              vår kommissionär. Sverige är det land som skulle förlora mest
              inflytande i förhållande till sin storlek. Riksdagen får heller
              inte samma möjlighet att delta i beslutsarbetet på det sätt som
              Lissabonfördraget anger, och medborgarna går miste om viktiga
              möjligheter till insyn.
            </seg>
            <seg n="c4483b51">
              Sammantaget finns det ett brett stöd för Lissabonfördraget runt
              om i unionen. 24 länder har godkänt det parlamentariskt. Processen
              går vidare i övriga länder.
            </seg>
            <seg n="7c4f0f05">
              Det finns, som jag framhållit, goda skäl för detta breda stöd.
              Med Lissabonfördraget står vi bättre rustade för att möta globaliseringens
              utmaningar och bekämpa gränsöverskridande brottslighet och klimatförändringar.
              EU blir en starkare utrikespolitisk aktör till stöd för fred,
              säkerhet och mänskliga rättigheter. Med Lissabonfördraget blir
              EU effektivare i sitt beslutsfattande utan att den grundläggande
              balansen mellan aktörerna inom unionen förändras. Fördraget ger
              en god grund för utvidgning av unionen. Öppenheten förstärks och
              medborgare sätts i centrum på ett sätt som man aldrig tidigare
              har sett i något fördrag inom EU.
            </seg>
            <seg n="4fcba213">
              Sammantaget innebär detta viktiga steg framåt för det europeiska
              samarbetet i en riktning som överensstämmer med svenska intressen.
              Därför hoppas jag, herr talman, att riksdagsledamöterna i kväll
              kommer att rösta ja till Lissabonfördraget.
            </seg>
          </u>
          <note type="speaker" n="b6b5a86d">
            Anf. 124 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-c5887e7cf75f4246-3" n="44474c0b">
            <seg n="da0db3a1">
              Herr talman! Jag kan väl inleda ungefär som jag gjorde till Göran
              Lennmarker. Huvudprinciperna i Lissabonfördraget har vi en samsyn
              på. Det är bättre än det gamla fördraget. Det ger bättre möjligheter.
              Det är modernare och passar naturligtvis bättre till hur EU ser
              ut.
            </seg>
            <seg n="9e01b390">
              Jag vill till Cecilia Malmström säga det jag sade också tidigare:
              Jag tror att man gör ett klassiskt fel när man rundar det problem
              som irriterar en stor del av svenska folket. Jag kan hänvisa till
              vad som hände på Irland. Man behöver inte göra det krångligare
              än vad det är och undersöka varför folk är skeptiska till det
              här. På Irland har man känt en stor oro, inte minst inom byggbranschen,
              där det har skett lönedumpning därför att människor har kommit
              från andra länder och gjort samma jobb till betydligt lägre löner
              och på så sätt konkurrerat ut inhemsk arbetskraft. Det finns en
              jättestor oro på Irland. Man är positiv till EU, men man vill
              inte ha den här utvecklingen.
            </seg>
            <seg n="3ae03e98">
              Det är precis den diskussionen som förs också i Sverige. Det
              är därför jag är så envis och tjatar om detta. Det är oerhört
              viktigt att regeringen ger en klar signal om vad man vill göra
              åt detta. Det blir gärna ett högtflygande fågelperspektiv på hela
              det här. Man kan vara ganska överens om att man ska samarbeta
              mellan länder. Det är svårt att motsätta sig det. Men det som
              är jordnära och ligger nära människor är också viktigt. Hur tänker
              man reda ut detta, så att inte EU framstår som ett hot mot den
              enskilde individen?
            </seg>
            <seg n="8dec8172">
              Man behöver inte gå längre än till sig själv. Om man kunde fylla
              denna kammare med riksdagsledamöter som till halva priset gjorde
              ett lika bra jobb är det klart att vi skulle bli bekymrade. Det
              är samma sak på ministernivå. Det är precis det människor känner.
              Då måste regeringen agera kraftfullt. Men jag har inte sett det.
              Ministern bemötte inte på en enda punkt de frågor jag ställde
              tidigare. Det är visserligen länge sedan, men jag tror att ministern
              tecknade ned dem.
            </seg>
            <seg n="a34f526b">
              Vad gör regeringen egentligen för att lugna människor? Det skulle
              jag vilja höra.
            </seg>
          </u>
          <note type="speaker" n="240c11e7">
            Anf. 125 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-1" n="60ee3b6a">
            <seg n="d57afd36">
              Herr talman! Jag hade på känn att Sven-Erik Österberg skulle
              återkomma med de här frågorna. Vi har också haft möjlighet att
              diskutera dem tidigare i interpellationsdebatter och så vidare.
            </seg>
            <seg n="abf38474">
              Vi är överens om det grundfaktum att Lissabonfördraget inte på
              något sätt hotar den svenska modellen. Tvärtom stärker det arbetstagarnas
              rättigheter på många områden. Rättighetsstadgan blir bindande.
              Man skriver in rätten till nationell praxis och rätten till konflikträtt.
              Det finns en social klausul som man hänvisar till; ett av målen
              är hög sysselsättning och kampen mot social utslagning.
            </seg>
            <seg n="4ce6fa7a">
              Lavaldomen slår väldigt tydligt fast att det inte är så att man
              inte har rätt att ingå kollektivavtal. Det handlar om just det
              här specifika fallet. Vi menar att den diskussionen bör hållas
              isär från detta. Det innebär inte att diskussionen om den svenska
              modellen och Laval inte är viktig. Den är oerhört viktig. Regeringen
              deltar i denna.
            </seg>
            <seg n="b45d20b3">
              Som Sven-Erik Österberg vet pågår en utredning som vi väntar
              på. Inom några veckor kommer den att komma med sitt betänkande.
              Det ska vi tillsammans diskutera och se hur vi ska använda beroende
              på vad utredningen kommer fram till.
            </seg>
            <seg n="a3636330">
              Det pågår absolut en diskussion i Europa om de här frågorna,
              både i nationella parlament och runt omkring i flera länder och
              på EU-nivå. Både jag och arbetsmarknadsminister Littorin har deltagit
              i diverse seminarier och diskussioner med andra medlemsländer
              och kommissionen kring de här frågorna. Kommissionen har tillsatt
              en expertkommitté som ska titta på tillämpningen av utstationeringsdirektivet.
              Man har också inlett en arbetsgrupp som man ska ge ekonomiska
              resurser, sekretariatsresurser, där arbetsmarknadens parter ska
              finnas med och diskutera den här typen av frågor. Där kommer naturligtvis
              Wanja Lundby-Wedin, som är ordförande i Europafacket, att vara
              delaktig.
            </seg>
            <seg n="e9353cb5">
              Det händer väldigt mycket samtidigt på Europanivå. Det är en
              oerhört viktig diskussion. Vi står väldigt tydligt fast vid att
              Lissabonfördraget inte på något sätt hotar den svenska modellen.
              Vi står upp för den svenska modellen i många olika sammanhang,
              men den har ingenting att göra med Lissabonfördraget.
            </seg>
          </u>
          <note type="speaker" n="8931bd1e">
            Anf. 126 SVEN-ERIK ÖSTERBERG (s) replik:
          </note>
          <u who="sven-erik_osterberg_05c934" xml:id="i-c5887e7cf75f4246-4" n="44474c0b">
            <seg n="226f7893">
              Herr talman! Detta kan jag också instämma i. Jag bedömer inte
              heller att Lissabonfördraget hotar den svenska modellen. Men det
              finns problem för den svenska modellen med gällande regler i de
              fördrag som finns. Man kan heller inte vara fullständigt tillfredsställd
              med det som finns i Lissabonfördraget och tycka att detta skulle
              undanröja de framtida problemen. Det är där man måste fortsätta
              att jobba och klarlägga det här som har varit. Att det har hänt
              någonting, så att nu också kommissionen är med, beror mycket på
              att Jan Andersson har pressat fram det här i EU-parlamentets arbetsmarknadsutskott,
              där man har fått fram den här delen.
            </seg>
            <seg n="3aa41add">
              Det är klart att jag blir bedrövad när jag hör att det finns
              svenska parlamentariker vilkas moderparti säger att man står upp
              för den svenska modellen och att svenska kollektivavtal ska gälla
              åtminstone har arbetsmarknadsministern själv sagt detta i kammaren
              som själva säger något annat. Jag hör ju vad Charlotte Cederschiöld
              säger där nere. Hon tycker att det är ganska okej att man konkurrerar
              med lönerna. Det är de fria rörligheterna som ska gälla, och då
              kan det bli på det här sättet. Då blir jag bekymrad.
            </seg>
            <seg n="f7783a72">
              Då vill jag också se vad regeringen egentligen gör för det här.
              Är det läpparnas bekännelse? Vad gör man i sak? Så här långt kan
              jag inte säga att jag kan känna mig tryggare, att man har kommit
              någonstans med regeringens arbete nere i EU. Det är inte konstigt
              att man är oroad över det här.
            </seg>
            <seg n="94330ae6">
              Det är sant att Stråths utredning kommer. Det blir nästa kamp.
              Vad ska göras? Vad är regeringen beredd att göra med Stråths förslag?
              Kommer de att räcka för att täcka upp det här? Debatten om hur
              detta ska hanteras får vi se fram emot under nästa år.
            </seg>
            <seg n="30d9901a">
              Men det är samtidigt väldigt viktigt att jobba på EU-nivå med
              frågan och säga det här. Vår rapport visar, som jag har sagt tidigare,
              att det är väldigt tyst från regeringen där nere. Man säger ingenting
              och lyfter inte fram dessa frågor enligt de rapporter vi får.
              Jag har inte blivit överbevisad av det som ministern här säger,
              om att man jobbar starkt med frågan. Vi har inte sett några framsteg
              eller resultat av det i Sverige. Jag tycker att det är viktigt
              att klarlägga det. Vi säger ja till Lissabonfördraget, men det
              måste bli ett effektivare arbete med att klara ut det som oroar
              människor i Sverige.
            </seg>
          </u>
          <note type="speaker" n="3f481497">
            Anf. 127 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-2" n="60ee3b6a">
            <seg n="0a6011d3">
              Herr talman! Jag tror att Sven-Erik Österberg kanske aldrig hade
              blivit nöjd, vad vi än hade gjort i regeringen i frågan.
            </seg>
            <seg n="ac0557c8">
              Det är sant att vi väntar väldigt mycket på Stråths utredning,
              precis som man i många andra länder väntar på detta. Det står
              också i Jan Anderssons rapport, som man röstade om i Europaparlamentet,
              att man vill avvakta de nationella slutsatserna innan man föreslår
              mer dramatiska åtgärder på Europanivå. Det var det man enades
              om i den rapport som man röstade om i parlamentet för någon vecka
              sedan. Det är det vi gör.
            </seg>
            <seg n="be6e2ae5">
              I Tyskland, Belgien, Sverige och så vidare diskuterar man detta
              för att se vad det kommer fram till. Kommissionen har lovat att
              med utgångspunkt i slutsatserna av de här diskussionerna fortsätta
              att se hur det ska tolkas på Europanivå och om det behöver göras
              någon förändring. I de samtal, möten och konferenser som har skett
              har Sverige varit med. Vi är aktiva. Vi står upp för den svenska
              modellen och försvarar den.
            </seg>
            <seg n="726d1a6b">
              Men vi menar till exempel inte att vi ska öppna nu för en omförhandling
              av utstationeringsdirektivet, vilket jag vet att en del socialdemokrater
              har varit inne på. Vi vet och det tror jag att också Sven-Erik
              Österberg känner till väl efter sina kontakter i Europa att det
              finns många olika sätt att se på det här i EU. Om man börjar öppna
              för detta utan att veta exakt vad man vill och inte har ordentligt
              på fötterna genom nationella utredningar och så vidare riskerar
              man att det blir en kraftfull försämring. Det finns många länder
              som tycker att utstationeringsdirektivet är alldeles för hårt
              reglerat och vill luckra upp det på olika sätt. Jag är inte säker
              på att det skulle ligga i svenskt intresse om vi alltför förhastat
              skulle kasta oss efter detta.
            </seg>
            <seg n="8aaa24b4">
              Låt oss avvakta vad Stråth kommer fram till. Låt oss delta i
              de debatter som finns och lyssna in vad som händer runt omkring
              i Europa. Tids nog får vi alldeles säkert möjlighet att i den
              här kammaren och på andra plan diskutera slutsatserna och hur
              vi ska gå vidare när Claes Stråths utredning kommer.
            </seg>
          </u>
          <note type="speaker" n="89c985b8">
            Anf. 128 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-5" n="599f5c57">
            <seg n="2a1cfe47">
              Herr talman! Vi är många i den här kammaren som under debatten
              har pratat om oron på den svenska arbetsmarknaden. Det är en väldigt
              konkret oro som många måste ha mött vid besök på arbetsplatser
              eller vid samtal med fackliga företrädare. Det är en oro som är
              berättigad efter Lavaldomen.
            </seg>
            <seg n="216f5555">
              Ett sådant exempel kunde vi läsa om i går i Göteborgs-Posten
              som jag misstänker att även statsrådet läser. Där kunde man läsa
              att Byggnadsarbetarförbundet i Göteborg beräknar att det bara
              i Västsverige finns mellan 1 500 och 2 000 utländska byggnadsarbetare.
              Det är självfallet positivt att de finns i vår region och hjälper
              oss att bygga bostäder och annat som det finns ett stort behov
              av, men det har också kommit fram flera fall där lettiska, polska
              och thailändska byggnadsarbetare i framför allt Göteborg har arbetat
              under villkor och med lönenivåer som legat under kollektivavtalen.
            </seg>
            <seg n="974cf88a">
              Man kan själv föreställa sig vad konsekvenserna skulle bli för
              löner och för arbetsvillkor för alla byggnadsarbetare i Västsverige
              om man skulle acceptera att 2 000 utländska byggnadsarbetare på
              västkusten skulle kunna arbeta med villkor och lönenivåer som
              ligger långt under kollektivavtalsnivåerna.
            </seg>
            <seg n="78fb9ca2">
              Vad blir då svaret från den borgerliga regeringen på den oro
              som finns på arbetsmarknaden? Jo, att stadgan blir juridiskt bindande.
              Jag har en väldigt konkret fråga till EU-minister Cecilia Malmström:
              Vad innebär det att stadgan blir juridiskt bindande i det väldigt
              konkreta arbete som pågår runt om på svenska arbetsplatser, där
              svenska fackföreningar bedriver ett dagligt arbete för värdiga
              löner och drägliga arbetsförhållanden? På vilket sätt kommer stadgan
              konkret att underlätta det fackliga arbetet i dag i Sverige?
            </seg>
            <seg n="e9dbd452">
              Vi vet också att det i EG-domstolen ligger flera Lavalliknande
              fall som väntar på domslut. Om vi ratificerar Lissabonfördraget,
              inför stadgan och gör den juridiskt bindande, kommer det att innebära
              att framtida Lavaldomar kommer att få ett annat utfall än den
              tidigare?
            </seg>
          </u>
          <note type="speaker" n="31bf3683">
            Anf. 129 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-3" n="60ee3b6a">
            <seg n="eca15469">
              Herr talman! Som Hans Linde vet står det i Lissabonfördraget
              att man garanterar rätten att sluta kollektivavtal. Det står också
              att konfliktåtgärder på arbetsmarknaden är tillåtna. Där finns
              även en mängd andra rättigheter som stärker arbetstagarnas rättigheter
              i den formella och juridiska betydelsen. Det är också detta LO
              lyfter fram i sin remiss till Lissabonfördraget.
            </seg>
            <seg n="e6dd7ece">
              Jag kan naturligtvis inte garantera, och det kan ingen göra,
              hur framtida domslut ska se ut. Lavaldomen, som jag vet att Hans
              Linde har läst mycket noga och som även jag har läst mycket noga,
              slår ju fast att man har rätt att teckna kollektivavtal. Man har
              också rätt att ingå olika aktioner, men i just det här specifika
              fallet var det inte motiverat eller proportionerligt. Det var
              det domstolen hade att pröva. I just det här specifika fallet,
              där Laval hade kollektivavtal, var det inte rätt att vidta den
              typ av blockad som man gjorde, men det betyder inte att det är
              förbjudet med kollektivavtal eller fackliga åtgärder i övrigt.
              Varje sådant här fall som kommer att lämnas in till domstolen
              kommer att prövas individuellt, och jag tycker att det ger en
              trygghet att man gör det även i framtiden.
            </seg>
            <seg n="6a797447">
              Som sagt: Regeringen står upp för den svenska modellen och kollektivavtalen,
              och de ges också en juridisk ställning i Lissabonfördraget och
              i stadgan för de grundläggande rättigheterna. Jag vill alltså
              återigen vända mig mot den koppling Hans Linde gör, det vill säga
              att Lissabonfördraget på något sätt skulle hota kollektivavtalen.
              Det gör det inte.
            </seg>
            <seg n="b165a442">
              Låt oss lugnt och sansat ta den diskussionen i samband med utredningen
              och vad som kommer fram i övriga länder, för det pågår en diskussion,
              precis som Hans Linde säger, runt omkring i Europa om de här frågorna.
              Det finns en oro, men låt oss ta den oron för vad den är och inte
              koppla ihop den med en massa andra saker, till exempel Lissabonfördraget,
              som faktiskt inte har med saken att göra.
            </seg>
          </u>
          <note type="speaker" n="c8f47e7e">
            Anf. 130 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-6" n="599f5c57">
            <seg n="a5c12dd0">
              Herr talman! Det var inte så att jag ställde någon komplicerad
              kuggfråga från talarstolen, utan jag frågade: Vad får det för
              praktiska konsekvenser för det dagliga fackliga arbetet runt om
              i Sverige att stadgan blir juridiskt bindande? Statsrådet pratade
              i nästan två minuter, men jag fick inte direkt något svar.
            </seg>
            <seg n="8504c9f2">
              Andra är mer pratsamma i den här frågan. Margot Wallström, EU-kommissionären,
              säger bland annat: Att stadgan blir juridiskt bindande påverkar
              inte den praxis som finns när det gäller den fria rörligheten
              bland annat för arbete.
            </seg>
            <seg n="1c15e25a">
              I går kunde vi också läsa i Kommunalarbetaren hur EG-domaren
              Pernilla Lindh säger: När man gör stadgan juridiskt bindande gör
              det ingen skillnad i praktiken, eftersom stadgan redan i dag beaktas.
              I den Lavaldom som vi nu sitter med här i Sverige som skapar en
              sådan stor oro hade man redan beaktat den stadga som man nu lyfter
              fram som lösningen på problemen.
            </seg>
            <seg n="528e4ad5">
              Det gör att vi är tillbaka på ruta ett. Vi är tillbaka med Lavaldomen,
              där man slår fast utifrån EG-rätten att stridsåtgärder inte är
              tillåtna för att kräva kollektivavtal av utländsk arbetskraft
              som finns på den svenska arbetsmarknaden och att den fria rörligheten
              för löntagarna är överställd löntagarnas rättigheter.
            </seg>
            <seg n="b6515d06">
              Vi har vid flera tillfällen fått höra att den här frågan inte
              hänger ihop med den fråga vi behandlar i dag, nämligen Lissabonfrågan.
              Men på två sätt gör den det. Den juridiska grunden för Lavaldomen
              är ju EG-fördragets artikel 49, och den artikeln lyfts oförändrad
              rakt in i Lissabonfördraget det fördrag vi ska behandla i dag.
            </seg>
            <seg n="5f910e60">
              Just för att vi står här i dag och ska ratificera ett fördrag
              har vi möjlighet att begära undantag. Den möjligheten har vi i
              dag. Den möjligheten har vi inte i morgon och inte om en vecka.
              Det finns ingen ångervecka på det här området.
            </seg>
            <seg n="7ca26db0">
              Därför skulle det vara önskvärt med ett juridiskt bindande undantag
              för den svenska kollektivavtalsmodellen just för att stilla den
              oro som finns, just för att bemöta det stora hot mot den svenska
              modellen som kommit i och med Lavaldomen.
            </seg>
          </u>
          <note type="speaker" n="55ebf987">
            Anf. 131 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-4" n="60ee3b6a">
            <seg n="ddd33856">
              Herr talman! Jag ska försöka vara väldigt tydlig. Den fria rörligheten
              är ett av de viktigaste fundamenten i hela EU-samarbetet. Självklart
              ändras inte det med Lissabonfördraget. Det står fast, och det
              ska vi vara glada över. Jag tycker att det är otroligt positivt.
            </seg>
            <seg n="d79e08a3">
              Att man i praxis redan har hänvisat till stadgan är en sak, men
              att den verkligen blir juridiskt bindande gör att alla parter
              i ett mål kan hänvisa till den juridiskt bindande texten när det
              blir en konflikt, när man hamnar i domstolen eller när kommissionen
              ifrågasätter. Det ger en extra tyngd.
            </seg>
            <seg n="f3f10bde">
              I den juridiskt bindande texten står det att kollektivavtal är
              en del av den europeiska modellen och också att man garanterar
              kollektivavtal, strejkrätten och andra fackliga rättigheter men
              inte överallt när som helst. Bara för att man är fackligt engagerad
              kan man inte bete sig precis hur som helst, var som helst. Vi
              har regler för detta även i Sverige. Det finns proportionalitet
              även här. Detta kommer att prövas av domstolen även i framtiden,
              men fundamenten konflikträtt, arbetstagarnas rättigheter och kollektivavtal
              försvaras och har en juridisk styrka i detta.
            </seg>
            <seg n="bc99c482">
              Därför kan man inte begära undantag för detta. De är garanterade
              som princip, men varje enskild fråga kommer att behöva behandlas
              om den hamnar i domstol.
            </seg>
          </u>
          <note type="speaker" n="c53b1fd6">
            Anf. 132 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-8" n="377c6761">
            <seg n="475e23e0">
              Herr talman! Jag tror att vi alla här i kammaren inser och håller
              med om att Nicefördraget så som det ser ut i dag hotar den svenska
              kollektivavtalsmodellen. Vaxholmsdomen, Rüffertdomen och Viking
              Line-domen har allihop kommit under Nicefördraget. Detta hot minskas
              inte genom att man antar Lissabonfördraget. Därom kan det råda
              en viss oenighet i kammaren, men det verkar vara den juridiskt
              korrekta ståndpunkten.
            </seg>
            <seg n="2543ea49">
              Det Miljöpartiet vill är bland annat att man ska ta detta tillfälle
              till vara och försöka få till stånd en omförhandling som ger oss
              ett undantag som kan rädda den svenska modellen om det skulle
              visa sig vara absolut nödvändigt. Just nu sitter vi med trumf
              på hand i och med att vi inte har godtagit Lissabonfördraget.
              Vi kan fortfarande begära ett undantag.
            </seg>
            <seg n="6fdd3d3e">
              Regeringen vill inte begära detta undantag. I stället vill man
              saka bort vår trumf i förhoppningen om att vi ska ses som goda
              européer, i förhoppningen om att de andra spelarna ska vara snälla
              mot oss. Det funkar inte i kortspel, och det funkar inte heller
              i EU.
            </seg>
            <seg n="6984a8da">
              Vi måste ta till vara alla chanser att rädda den svenska modellen,
              och jag förstår fortfarande inte varför regeringen har velat skynda
              på det här beslutet innan Stråthutredningen, som säger om det
              ska vara nödvändigt, är färdig. Varför är det så bråttom?
            </seg>
          </u>
          <note type="speaker" n="78452595">
            Anf. 133 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-5" n="60ee3b6a">
            <seg n="0a3a0e5c">
              Herr talman! Bråttom tycker jag inte att det har varit, Max Andersson.
              Jag försökte redogöra för det i mitt anförande, och flera andra
              ledamöter har pratat om det: Detta har varit föremål för en mycket
              långsam och grundlig behandling. Detta gäller både det konstitutionella
              fördraget och Lissabonfördraget. Det har varit två remissbehandlingar
              och två lagrådsprövningar. Vi är det näst sista landet att behandla
              det, så det är inte så att vi hetsar.
            </seg>
            <seg n="e013600d">
              Jag vet att Claes Stråth hade velat ha mycket längre tid på sig
              för att diskutera de här mycket komplicerade frågorna. Men för
              att försöka få klarhet så snabbt som möjligt pressar man tidtabellen,
              och han kommer före årets slut att presentera detta.
            </seg>
            <seg n="0acda110">
              Det undantag som Max Andersson och även tidigare talare har varit
              inne på finns ju inte i sinnevärlden. Vad ska man begära undantag
              från? Vi begär undantag för allt som rör den svenska modellen.
              Det kan man ju inte göra. Vi är medlemmar i en europeisk union
              med ett gemensamt regelverk som vi har accepterat.
            </seg>
            <seg n="26099f16">
              Vad är den svenska modellen? Vi kan nog enas om några gemensamma
              grunddrag som både Max Andersson och jag står upp för, men hur
              ska man definiera dem? EU:s lagar och traktat bygger på att man
              är extremt precis för att de ska kunna förstås i 27 eller flera
              länder. När det inte går tolkas de i domstolen. Vi skulle hamna
              i domstol där också.
            </seg>
            <seg n="87e56cad">
              Vi kan inte begära ett sådant luddigt undantag. Det finns liksom
              inte på kartan. Det är bara politisk kosmetika att begära en sådan
              sak. Det handlar inte om att vi är rädda för de andra länderna.
              Vi tar gärna strid när så behövs. Men det här är det inte realistiskt
              att ta strid om. Det är alldeles för fluffigt.
            </seg>
            <seg n="9454ace8">
              Utöver det vill jag bara upprepa det jag har sagt hundratals
              gånger i den här debatten: Vi uppfattar inte att den svenska modellen
              är hotad.
            </seg>
          </u>
          <note type="speaker" n="d257c0a2">
            Anf. 134 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-9" n="377c6761">
            <seg n="dc80e5ef">
              Herr talman! Regeringen säger alltså att man uppfattar att den
              svenska modellen inte är hotad. Jag kan bara säga att det finns
              väldigt många fackföreningar i det här landet som uppfattar att
              den är hotad. Byggnads uppfattar att den är hotad. LO har sagt
              att man inte borde ta det här beslutet innan Stråthutredningen
              är klar. Men regeringen säger: Nej, det finns inget hot.
            </seg>
            <seg n="58bee2d4">
              Jag har fullt förtroende för att om regeringen säger åt juristerna
              på Regeringskansliet att utforma ett bra förhandlingsmandat, att
              utforma ett bra, detaljerat förslag som stärker våra möjligheter
              att rädda den svenska modellen så att vi får behålla principen
              att alla som jobbar i Sverige inom samma arbetsområde ska ha samma
              lön oberoende av vilket land man kommer ifrån, kan de göra det.
              Jag tror att regeringen kan utforma ett bra, seriöst förslag.
              Det behöver inte vara fluffigt. Lite kompetens finns det väl ändå
              på Regeringskansliet. Ni kan göra ett bättre jobb.
            </seg>
            <seg n="d4fa07ac">
              En sista sak, det kanske är en något akademisk fråga, men jag
              kan inte underlåta att nämna att jag hörde när ministern sade
              att EU:s Nicefördrag är utformat för ett EU på 15 medlemmar. Jag
              är en sådan människa som har ett gott minne, så jag minns när
              Amsterdamfördraget antogs. Det föreslogs 1997. Då sade man att
              det var det som skulle möjliggöra den stora utvidgningen.
            </seg>
            <seg n="978df547">
              När Nicefördraget antogs och trädde i kraft 2002 sade man att
              det var det som skulle möjliggöra den stora utvidgningen. Man
              skrev in nya regler för hur röstning ska gå till. Jag utgår från
              att ministern sade fel när hon uttalade detta.
            </seg>
          </u>
          <note type="speaker" n="de345246">
            Anf. 135 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-6" n="60ee3b6a">
            <seg n="c2170e24">
              Herr talman! Jag har också hört kraven om tidtabeller och krav
              från bland annat LO. Men LO kräver ju inte att vi inte ratificerar
              Lissabonfördraget. De skulle önska att det fanns klarhet i de
              här frågorna, men de säger också att Lissabonfördraget innebär
              en förstärkning av löntagarnas rättigheter, och man anser att
              Sverige bör tillträda Lissabonfördraget, vilket jag hoppas att
              vi också kommer att göra.
            </seg>
            <seg n="58ae9036">
              Nicefördraget är inte anpassat till så många länder som vi har
              i dag. Det är korrekt att det finns institutionella regler som
              reglerar hur 27 länder kan fatta beslut, så som det är i dag.
              När vi inte har 27 länder blir det väldigt knepigt. Det används
              också av flera länder runt om i dag för att säga: Har vi Nicefördraget
              är det stopp med utvidgningen. Det blir juridiskt mycket komplicerat
              att ta in flera länder. Jag tror att Max Andersson och jag faktiskt
              kan vara överens om att det är önskvärt att flera länder kan få
              tillträde till Europeiska unionen efter konditionalitet, prövning
              och eventuella folkomröstningar, hur de nu vill ha det. Därför
              är det komplicerat.
            </seg>
            <seg n="934078b5">
              Nicefördraget var inte bra när det antogs, men man har också
              märkt de senaste åren det här är ju en jättelång process, sju
              år att det inte var lämpat för att fatta beslut i en sådan stor
              union. Det är ingen akademisk fråga. Det är en realpolitisk dagsaktuell
              fråga. Det är svårt att fatta beslut med 27 och flera inkommande
              länder med det Nicefördrag vi har i dag. Det kommer att visa sig
              att det blir allt svårare, inte minst i de frågor där vi vill
              kunna fatta beslut, på det rättsliga området, inom utrikespolitiken,
              när vi ges bättre verktyg.
            </seg>
          </u>
          <note type="speaker" n="b52eecd0">
            Anf. 136 KENNETH G FORSLUND (s):
          </note>
          <u who="kenneth_g_forslund_2c9ca3" xml:id="i-698861803f7af115-0" n="753828a8">
            <seg n="884c9cde">
              Herr talman! Det verkar ofta vara en ändlös diskussion om EU:s
              arbetsformer, men i dag har vi chansen att ta ett avgörande steg
              mot att avsluta de diskussionerna, precis som Vänsterpartiets
              Hans Linde pekade på i sitt tidigare anförande i debatten.
            </seg>
            <seg n="1fef0bad">
              Jag kom in i riksdagen för lite drygt sex år sedan. Under hela
              min tid i riksdagen har vi behandlat och debatterat olika förslag
              till att utveckla EU:s arbetsformer. Men den diskussionen började
              naturligtvis inte när jag kom in i riksdagen utan hade redan då
              pågått länge.
            </seg>
            <seg n="cc4636d6">
              Under lång tid har EU fokuserat på sina arbetsformer och sina
              interna förhållanden i stället för att på allvar ta sig an de
              verkliga utmaningarna.
            </seg>
            <seg n="697232b6">
              Det finns stora uppgifter för EU som ligger och väntar och som
              har gjort det länge nog nu. Det är för att kunna ta sig an de
              utmaningarna som EU behöver en ny regelbok för hur beslut ska
              fattas inom EU och inom vilka politikområden som EU ska fatta
              beslut.
            </seg>
            <seg n="78651b4a">
              Vi socialdemokrater anser att Sverige ska godkänna Lissabonfördraget
              om EU:s arbetsformer. De fördrag som gäller i dag är inte anpassade
              för det utvidgade EU som nu består av 27 medlemsstater. Ännu mindre
              fungerar dagens regler när ytterligare länder beviljats medlemskap
              efter de förhandlingar och förberedelser som pågår just nu.
            </seg>
            <seg n="78274d75">
              Med Lissabonfördraget blir det lättare att fatta politiska beslut,
              och vi menar att det ger EU bättre möjligheter att arbeta med
              utvidgningen, kunna samlas kring en klimatuppgörelse, stimulera
              tillväxt och jobb samt bygga ett socialt rättvist Europa. Det
              nya Lissabonfördraget är bättre än det nuvarande Nicefördraget.
              Därmed inte sagt att det skulle vara perfekt.
            </seg>
            <seg n="6fb8ca5d">
              För att utveckla EU och bygga ett socialt Europa krävs arbetsformer
              som är anpassade efter unionens storlek. På en rad viktiga områden
              har det nya reformfördraget fördelar jämfört med det nu gällande.
              Det stärker EU på viktiga områden som energi, klimat och kampen
              mot den gränsöverskridande brottsligheten.
            </seg>
            <seg n="53d695a7">
              Även för jämställdhetsarbetet flyttar Lissabonfördraget fram
              positionerna. I stadgan om mänskliga rättigheter som blir juridiskt
              bindande slås i artikel 23 fast att jämställdhet ska säkerställas
              på alla områden. Dessutom pekas det på möjligheten till vad som
              i praktiken är positiv särbehandling för att uppnå jämställdhet.
            </seg>
            <seg n="48a7e689">
              Lissabonfördraget stärker öppenheten, inte minst i ministerrådet,
              och demokratin i hela EU. Det möjliggör en fortsatt utvidgning
              av EU, stärker de nationella parlamentens inflytande och förtydligar
              den nationella suveräniteten, särskilt vad gäller välfärden, vilket
              är viktigt för oss i Sverige.
            </seg>
            <seg n="c876da4c">
              EU har på kort tid åstadkommit en fredlig och ekonomisk utveckling
              som bara för en generation sedan tedde sig som en ouppnåelig dröm.
              En kontinent som tidigare varit sargad av konflikter och krig
              har nu ett samarbete som innebär att vi delar varandras problem
              och framgångar. Fortfarande finns det dock klyftor i både ekonomiskt
              välstånd och demokratisk utveckling som delar Europa. Utvidgningen
              måste fortsätta.
            </seg>
            <seg n="09770d53">
              EU har under senare år genomfört flera utvidgningar, och fler
              länder, inte minst Turkiet och länder på Balkan, står på tur.
              Både för att den utvidgning som redan har skett ska lyckas fullt
              ut och för att kommande utvidgningar ska kunna fungera är Lissabonfördraget
              viktigt. 27 länder kan inte arbeta effektivt i ett regelverk som
              huvudsakligen härstammar från den tid för över 50 år sedan då
              sex nationer bildade det som i dag är EU.
            </seg>
            <seg n="7016ff7a">
              Herr talman! EU:s stora utrikespolitiska styrka är unionens bredd
              av verktyg för att åstadkomma förändring. Det handlar om handel,
              bistånd, diplomati, krishanteringsresurser med mera. En ökad samordning
              av alla dessa verktyg stärker EU:s utrikespolitik.
            </seg>
            <seg n="51d4208b">
              Det är viktigt att EU kan agera gemensamt på utrikes- och säkerhetspolitikens
              område. Vår europeiska röst i världen förstärks, och ett samlat
              EU är en viktig aktör. När EU agerar enigt och starkt har det
              visat sig att EU också förmår göra skillnad, som när EU lyckades
              hindra att ett inbördeskrig bröt ut i Makedonien 2001.
            </seg>
            <seg n="54727b0c">
              EU kommer inte att bli någon supermakt, men det är bra att EU:s
              utrikespolitik utvecklas och att EU kan vara en maktfaktor. Det
              behövs inte minst för att politiskt försöka balansera USA, även
              om vi i dag har stora förhoppningar om att få se ett nytt USA
              i början av nästa år. Men det behövs, som sagt var, en balans
              i världspolitiken. Alla de som brukar kritisera USA:s agerande
              på den världspolitiska scenen borde välkomna den här utvecklingen.
            </seg>
            <seg n="4d852519">
              EU är också ett föredöme. Runt om i världen kan vi se hur andra
              regionala samarbeten växer fram och växer sig starkare. Nyfiket
              sneglar dessa på hur vi arbetar inom EU och hur vi har uppnått
              de framgångar vi hittills har nått. EU-samarbetet är långt bättre
              än det rykte vissa vill sprida, men det innebär inte att det är
              vare sig perfekt eller färdigt. Vi måste fortsätta att utveckla
              samarbetet och dess arbetsformer.
            </seg>
            <seg n="101f8f8f">
              Därför är det viktigt med Lissabonfördraget. Det stärker den
              gemensamma utrikes- och säkerhetspolitiken genom tydligare struktur
              och organisation. Bland annat kommer man att inrätta en post som
              hög representant för utrikes frågor och säkerhetspolitik. Denna
              person kommer att vara ordförande i rådet för utrikes frågor men
              också vice ordförande i kommissionen med ansvar för de yttre förbindelserna.
            </seg>
            <seg n="5a6730fe">
              Enhällighet kommer fortfarande att vara huvudregel för beslutsfattandet
              om unionens utrikes- och säkerhetspolitik, men i vissa fall kommer
              också kvalificerad majoritet att kunna tillämpas, dock aldrig
              i frågor med militära eller försvarsmässiga konsekvenser.
            </seg>
            <seg n="a8286973">
              Det har under många år varit en hörnsten i socialdemokratisk
              utrikespolitik att det internationella samfundet har ett huvudansvar
              för internationell fred och säkerhet. I FN-stadgans 8 kap., artikel
              52, ges direkt stöd för regionala avtal eller att en regional
              organisation som EU ska behandla angelägenheter rörande upprätthållandet
              av just internationell fred och säkerhet.
            </seg>
            <seg n="bb82b091">
              EU har utvecklats till en global aktör och bör samarbeta med
              och stödja FN. Att stärka EU:s kris- och konflikthanteringsförmåga
              också utanför EU:s gränser och att denna förmåga ställs till FN:s
              förfogande är en utveckling vi socialdemokrater aktivt har drivit
              på.
            </seg>
            <seg n="083c1963">
              Ett av de första exemplen på när EU kunde axla ett sådant ansvar
              var under våren 2003 då en EU-styrka ledd av Frankrike och med
              svenskt deltagande kunde bidra till att upprätthålla en skör fredsprocess
              i Kongo, ett land hårt drabbat av krig, våld och fattigdom. Jag
              är övertygad om att det finns ett stort behov av EU och EU:s insatser
              runt om i världen.
            </seg>
            <seg n="c34762fa">
              Herr talman! Jag vill avslutningsvis fästa allas uppmärksamhet
              på att vi i arbetet med betänkandet, som vi ska fatta beslut om
              förhoppningsvis i dag, har tagit ett litet men viktigt steg. I
              betänkandet har vi i total enighet slagit fast det vi egentligen
              har varit överens om länge. Europaparlamentets flyttcirkus måste
              upphöra. Det är inte rimligt att flytta fram och tillbaka mellan
              Bryssel och Strasbourg. Utrikesutskottet välkomnar i betänkandet
              att regeringen tagit upp frågan om EU-parlamentets sammanträden
              i den pågående budgetrevisionen inom EU. EU-minister Cecilia Malmström
              har också nyligen i ett debattinlägg klargjort att regeringen
              tar upp frågan regelbundet i sina kontakter med övriga medlemsstater.
              Jag tycker att det är bra att regeringen återigen har börjat driva
              frågan.
            </seg>
          </u>
          <note n="321ee69e">
            Herr talman! Med detta vill jag yrka bifall till den socialdemokratiska
            reservationen nr 1 och yrka avslag på Vänsterpartiets yrkande
            om vilandeförklaring.
          </note>
          <note type="speaker" n="72ef387b">
            Anf. 137 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-7" n="599f5c57">
            <seg n="44eb7635">
              Herr talman! Vänsterpartiet och Socialdemokraterna är de två
              partier i Sverige som är sprungna ur den svenska arbetarrörelsen.
              Genom historien har socialdemokrater och vänsterpartister sida
              vid sida i den här kammaren försvarat fackliga rättigheter, en
              stark arbetsrätt och kollektivavtalen. Det är ett arbete som vi
              gång på gång har gjort tillsammans i stor enighet.
            </seg>
            <seg n="db7a8fba">
              I dag när vi står inför det kanske största hotet mot den svenska
              kollektivavtalsmodellen har vi inte gemensamma förslag. Jag kan
              från Vänsterpartiets sida beklaga att vi i dag inte har kunnat
              gå fram med ett gemensamt förslag. Hotet mot den svenska modellen
              kommer från Lavaldomen. EG-domstolen har utifrån EG-rätten slagit
              fast att den fria rörligheten för arbete går ut över fackföreningens
              möjligheter att ställa krav på kollektivavtal. Det här begränsar
              fackföreningens möjligheter att kräva kollektivavtal för alla
              anställda, för alla löntagare, på den svenska arbetsmarknaden
              oavsett nationalitet.
            </seg>
            <seg n="1d85382e">
              Den utmaning vi ställs inför har fått flera olika svar. Det har
              ställts krav på förändringar i lagstiftning på både EU-nivå och
              svensk nivå, i utredningar och i direktiv. Problemet med förslagen
              är att grundproblemet är EG-rätten. EG-rätten är överställd både
              den svenska lagstiftningen, direktiv och eventuella utredningar.
              Från Vänsterpartiets sida ser vi bara en möjlighet att freda den
              svenska kollektivavtalsmodellen och att möta det hot som Lavaldomen
              utgör, nämligen att begära ett juridiskt bindande undantag just
              från EG-rätten i samband med dagens ratificering av Lissabonfördraget.
            </seg>
            <seg n="63b3c983">
              Det här är ett krav som stöds av bland annat Byggnadsarbetareförbundet,
              Transport och Grafikerna. Det är egentligen inte speciellt märkligt
              att kräva ett undantag. Storbritannien och Danmark har redan begärt
              undantag från det fördrag vi ska behandla.
            </seg>
            <seg n="dea60440">
              Varför väljer Socialdemokraterna i dag, Kenneth G Forslund, att
              inte stödja Vänsterpartiets reservation 5 där vi kräver juridiskt
              bindande undantag för den svenska kollektivavtalsmodellen?
            </seg>
          </u>
          <note type="speaker" n="389b6de3">
            Anf. 138 KENNETH G FORSLUND (s) replik:
          </note>
          <u who="kenneth_g_forslund_2c9ca3" xml:id="i-698861803f7af115-1" n="753828a8">
            <seg n="386e92cc">
              Herr talman! Det är riktigt som Hans Linde säger, nämligen att
              många inom arbetarrörelsen i dessa dagar är oroade över arbetsmarknadssituationen,
              framför allt när det gäller den svenska arbetsrätten. Men kärnan
              i problemet, Hans Linde, är inte Lissabonfördraget. Det är inte
              heller EG-rätten som är kärnan i problemet. Hotet från Lavaldomen
              finns där, men åtgärderna som behöver vidtas för att undanröja
              hotet kan inte undanröjas i Lissabonfördraget. Det är i svensk
              lagstiftning som det hotet kan undanröjas.
            </seg>
            <seg n="0b49f1c6">
              Sedan finns det EG-regler som säkerligen också kan bli bättre,
              vilket en del av mina partikamrater har pekat på i EU-parlamentet
              och också har fått en majoritet för.
            </seg>
            <seg n="d0b72d5f">
              Kärnan är hur vissa EU-direktiv har skrivits in i svensk rätt.
              Det råder vi över här hemma, och det är den borgerliga regeringen
              som borde lägga fram förslag till lagändringar här i Sverige.
              Det råder inget tvivel om att det hade varit enklare och skönare
              att ha denna debatt och detta beslut i dag om vi hade haft den
              så kallade Stråthutredningen på bordet och vetat exakt vad den
              kommer att säga. Tyvärr är det inte så. Men alldeles oavsett när
              vi får Stråthutredningen kommer den inte att ändra vad som står
              i Lissabonfördraget. Lissabonfördraget är detsamma i dag den 20
              november som det kommer att vara den 20 december då vi sannolikt
              har åkt hem från riksdagen.
            </seg>
            <seg n="5bf978ad">
              Jag tror att det är viktigt att vi åtgärdar problem på rätt ställe.
              Här har den sittande borgerliga regeringen ett ansvar för att
              lägga fram de förbättringar av svensk lagstiftning som behöver
              göras för att vi ska kunna garantera svensk arbetsrätt i Sverige.
            </seg>
          </u>
          <note type="speaker" n="eb1ad13b">
            Anf. 139 HANS LINDE (v) replik:
          </note>
          <u who="hans_linde_3886bf" xml:id="i-3cae52d44e43b610-8" n="599f5c57">
            <seg n="8127888b">
              Herr talman! Jag är inte förvånad över det svar jag får, men
              jag måste erkänna att jag beklagar det. Vi har i dag, socialdemokrater
              och vänsterpartister, tillsammans en möjlighet att stilla den
              oro som finns på den svenska arbetsmarknaden över utfallet i Lavaldomen.
              Det räcker med en fjärdedel av riksdagens ledamöter, socialdemokrater
              och vänsterpartister tillsammans, för att kräva juridiskt bindande
              undantag för kollektivavtalsmodellen. Det är en unik engångsmöjlighet
              som vi har här i dag. När klubban har fallit har vi försuttit
              den möjligheten, och den kommer inte åter.
            </seg>
            <seg n="6a995a7f">
              Kenneth G Forslund lyfte fram att han gärna hade sett att man
              inväntade Stråthutredningen. Det är också ett krav som har rests
              av LO-kongressen. Och jag vet att LO-distrikten i bland annat
              Skåne, Helsingfors och Norrbotten har rest krav på att man först
              ska garantera kollektivavtalen innan man ratificerar Lissabonfördraget.
              Vi har ju den möjligheten. Om vi vill avvakta Stråthutredningen
              den 15 december har vi den möjligheten. Det krävs att en sjättedel
              av riksdagens ledamöter här i kväll röstar ja till en vilandeförklaring,
              att skjuta på beslutet åtminstone tills vi har fått Stråthutredningen.
              Den makten sitter vi på. Om vi fattar beslut i dag och inte inväntar
              Stråthutredningen kan vi inte skylla på någon annan än oss själva.
            </seg>
            <seg n="fcb3688a">
              Det är faktiskt, om vi ska vara ärliga, ingen brådska. Vi vet
              att Tjeckiens beslut drar ut på tiden. Vi vet att Irlands beslut
              kommer att dröja ytterligare minst ett halvår om inte ännu längre.
              Nu har vi en unik möjlighet att åtminstone skjuta på beslutet
              och avvakta Stråthutredningen.
            </seg>
            <seg n="8d596911">
              Frågan till Kenneth G Forslund, som representant för Socialdemokraterna,
              blir då: Kommer ni att hörsamma LO-kongressens beslut? Kommer
              ni att kräva att beslutet om en ratificering av Lissabonfördraget
              fattas efter att Stråthutredningen har presenterat sina slutsatser?
            </seg>
          </u>
          <note type="speaker" n="981e84f8">
            Anf. 140 KENNETH G FORSLUND (s) replik:
          </note>
          <u who="kenneth_g_forslund_2c9ca3" xml:id="i-698861803f7af115-2" n="753828a8">
            <seg n="a36b32cc">
              Herr talman! Nej, Hans Linde, jag tror inte att oron kommer att
              stillas av Stråthutredningen. Den oron kan inte stillas förrän
              vi har tagit beslut här i riksdagen om ny svensk lagstiftning
              som säkrar den svenska arbetsmarknadsmodellen. Det är det som
              behöver ske, alldeles oavsett om vi ratificerar Lissabonfördraget
              eller inte.
            </seg>
            <seg n="d3e7f2e7">
              Sedan säger Hans Linde jag vet inte om det är en tankelapsus
              att kan vi åtminstone inte vilandeförklara tills vi har fått utredningen.
              Men om jag har förstått det yrkande rätt som ni har lagt från
              Vänsterpartiet är det att vi skulle vilandeförklara Lissabonratifikationen
              i ett år. Så länge ska vi inte behöva vänta på Stråthutredningen,
              inte ens från den regering som nu sitter.
            </seg>
            <seg n="2a3a5b4f">
              Jag kan bara konstatera att den europeiska fackliga organisationen
              och 34 olika europeiska fackliga organisationer har ställt sig
              bakom Lissabonfördraget och sagt att det är bättre än Nicefördraget.
              Det väger för mig ganska tungt.
            </seg>
            <seg n="b5420e3e">
              Jag hade gärna haft Stråthutredningen på bordet här tillsammans
              med mina andra papper och vetat mer exakt, och jag tror att det
              hade varit viktigt för att stilla en del av den oro som finns
              ute i dag. Men den stora orsaken till oro är ändock att vi har
              en borgerlig regering, och det kommer vi av allt att döma att
              ha i ytterligare två år. Det återstår väl att se om den här borgerliga
              regeringen, som åtminstone har ett parti som numera benämner sig
              det nya arbetarpartiet, vill göra allvar av det epitetet och faktiskt
              föreslå lagstiftning som säkrar den svenska arbetsmarknadsmodellen.
            </seg>
            <seg n="1bf81b8d">
              Jag tycker att det i hög grad är upp till bevis för den borgerliga
              regeringen. Jag har inte stort hopp om det. Men det är val 2010,
              och om inte förr ska vi lösa det efter det.
            </seg>
          </u>
          <note type="speaker" n="d1fa6d10">
            Anf. 141 ULF HOLM (mp):
          </note>
          <u who="ulf_holm_74ae2f" xml:id="i-bb3226e6b502f485-2" n="2f986288">
            <seg n="b5cf125e">
              Herr talman! Jag tycker att den här debatten är mycket märklig.
              Ibland måste man fråga sig om vi debatterar samma sak. Det är
              en debatt fylld med, ursäkta, herr talman, floskler och flummeri.
            </seg>
            <seg n="1ab3170f">
              Flera anhängare av det här Lissabonfördraget talar om ett EU
              som inte finns i dag och som knappast kommer att finnas om det
              blir ett Lissabonfördrag. Det är önskedrömmar om ett annat EU
              än det som existerar och det som kommer att bli om mot all förmodan
              Lissabonfördraget går igenom.
            </seg>
            <seg n="884fb11a">
              När Berlinmuren föll hade jag på allvar börjat engagera mig politiskt.
              Jag såg möjligheten att ena Europas länder i ett samarbete i huvudsak
              baserat på mellanstatligt samarbete mellan alla Europas länder,
              bland annat för en bättre miljö. Så blev det inte. Och så kommer
              det absolut inte att bli med Lissabonfördraget.
            </seg>
            <seg n="ce7625fa">
              Jag delar uppfattningen, som flera har gett uttryck för här i
              debatten, att EU måste ta nya steg för framtiden och att en demokratisering
              av EU måste ske. Men Lissabonfördraget bygger på gamla drömmar
              och gamla idéer om vad som behövs för framtiden. Diskussionen
              om EU-konstitutionen började för sju år sedan, och det är samma
              frågor som man ältar om och om igen som nu finns i Lissabonfördraget.
            </seg>
            <seg n="00bc1ae5">
              Jag tycker att vi till exempel måste ha öppna gränser i Europa.
              Därför måste EU:s murar rivas. Men det gör de inte med Lissabonfördraget.
              I stället byggs de högre upp.
            </seg>
            <seg n="cf854426">
              Spelreglerna i EU måste bli tydligare. Det blir de knappast med
              Lissabonfördraget. Det blir än mer otydligt och komplicerat hur
              besluten fattas och vem som egentligen bestämmer. Dessutom innebär
              de nya spelreglerna att de stora länderna i EU får mer att säga
              till om medan små länder, som till exempel Sverige, får mindre
              att säga till om.
            </seg>
            <seg n="33b3023b">
              Är det verkligen att tillvarata våra gemensamma intressen? Jag
              anser inte det.
            </seg>
            <seg n="de0b2a04">
              För att alla ska känna att EU är till för dem behövs också möjligheter
              att känna delaktighet. Det gör man inte med mindre inflytande.
              Tvärtom riskerar EU att kännas alltmer avlägset för medborgarna
              och att väljarna vänder EU ryggen också i nästa EU-parlamentsval
              den 7 juni nästa år.
            </seg>
            <seg n="3179bfee">
              Så har det tyvärr varit hittills. I vartenda val sedan det första
              valet till EU-parlamentet 1979 fram till det senaste 2004 har
              valdeltagandet sjunkit i varje omröstning. Det är bara att beklaga.
              Men ju mer makt EU får och det man bygger upp med EU, desto mer
              impopulärt blir EU bland medborgarna. Men som vanligt vägrar många
              att lyssna på detta och fortsätter att bygga ett EU som väljarna
              och medborgarna inte efterfrågar.
            </seg>
            <seg n="c9c3dee9">
              Miljöpartiet anser att Lissabonfördraget innebär fel väg för
              EU. Vi vill i stället se ett annat spår för EU; ett EU för oss
              medborgare, ett alleuropeiskt samarbete där fokus flyttas från
              att bli en byråkratisk militärunion till att bli en union som
              sätter klimatfrågorna i centrum. Lissabonfördraget är inte ett
              svar på detta spår.
            </seg>
            <seg n="40c4dbd4">
              Herr talman! Flera talare har i debatten varit uppe och sagt
              att vi måste ha Lissabonfördraget för fredens skull. Ja, fred
              vill vi väl alla ha. Eller är det så att ja-förespråkarna för
              Lissabonfördraget på allvar tror att vi som inte tycker om Lissabonfördraget
              vill starta krig? Det är en makalöst låg debattnivå om man tror
              detta när det gäller en så viktig fråga om hur vi skapar en fredligare
              värld.
            </seg>
            <seg n="981dc62b">
              Jag har svårt att se att Lissabonfördraget kan vara ett steg
              mot en fredligare värld tvärtom. Faktum är att om Lissabonfördraget
              antas kommer den svenska alliansfriheten att bli allvarligt urholkad.
              I fördraget skiljer man inte längre mellan utrikes- och försvarspolitik.
              I EU-fördraget slås fast att det gradvisa fastställandet av en
              gemensam försvarspolitik är en del av utrikes- och säkerhetspolitiken.
              Man skriver också att det ska vara den gradvisa utformningen av
              unionens gemensamma försvarspolitik.
            </seg>
            <seg n="ca422d80">
              Upprättandet av ett EU-försvar omnämns alltså inte längre som
              en möjlighet utan har formulerats om till en tidsfråga när beslutet
              ska ske.
            </seg>
            <seg n="e815aa8c">
              Man skriver också in i fördraget att EU:s säkerhets- och försvarspolitik
              ska tillförsäkra unionen en operativ kapacitet som stöder sig
              på civila och militära resurser.
            </seg>
            <seg n="f6fd4472">
              Svenska freds- och skiljedomsföreningen skriver i sitt remissvar
              till Lissabonfördraget: Förslaget innebär att EU blir en försvarsallians
              med ömsesidiga försvarsgarantier liknande det som finns inom Nato.
              Detta kommer att få långtgående konsekvenser för Sveriges säkerhets-
              och försvarspolitik i och med att vår alliansfrihet i praktiken
              kommer att sluta existera.
            </seg>
            <seg n="278e98a1">
              Detta kan möjligtvis applåderas av folkpartisterna i den här
              salen, men knappast av något annat parti. Och ändå blundar många
              ledamöter inför detta.
            </seg>
            <seg n="da0ecd5b">
              Det finns också med en solidaritetsklausul, där det sägs att
              man ska handla i en gemensam anda av solidaritet mellan medlemsländerna.
              Det är ytterst luddigt exakt vad detta kommer att innebära. Vad
              är egentligen definitionen av terroristbrott etcetera? Det är
              oroväckande.
            </seg>
            <seg n="2fe1fc8e">
              Herr talman! Flera har i den här debatten och också tidigare
              med emfas hävdat att vi behöver Lissabonfördraget för att lösa
              klimat- och miljöfrågorna, eftersom de är så viktiga för framtiden.
              Jag håller med om att miljö- och klimatfrågorna är oerhört viktiga
              för framtiden, men hur mycket står det egentligen om dem i Lissabonfördraget?
              Vi i Miljöpartiet har under hela den här processen hoppats att
              miljö- och klimatfrågorna skulle få en framträdande plats i förhandlingarna
              om de nya spelreglerna för EU, men icke. I stället har miljöfrågorna
              helt glömts bort.
            </seg>
            <seg n="9ec701d7">
              EU borde ha tagit tillfället i akt att genomföra ordentliga förändringar
              av fördraget som lever upp till medborgarnas förväntningar på
              EU. Vi har krävt flera förtydliganden och förbättringar av miljö-
              och klimatskrivningar, till exempel införande av en miljögaranti
              och att EU ska få mindre att säga till om i jordbrukspolitiken,
              men inget av detta har man tillmötesgått.
            </seg>
            <seg n="33ff3f7c">
              Den borgerliga regeringen har varit totalt passiv i de här frågorna.
              Vid ett möte den 26 april 2007 sade regeringen att man ville passa
              på att ta in konkreta skrivningar om klimatet och miljön. En månad
              senare hade detta ändrats till att Sverige skulle driva detta
              förutsatt att den inte ger EU ytterligare befogenheter, alltså
              om klimatfrågan och klimatmålet. Huvudlinjen inför EU-toppmötet
              blev sedan att det är bäst att vi inte gör något. Vi ville inte
              riva upp en massa känslor om hela fördraget och vad det innebär.
              Därför blev det inget om miljö- och klimatfrågorna.
            </seg>
            <seg n="5955ad51">
              Den ena skillnaden jag säger detta för att jag vet att någon
              säkert kommer att replikera och säga att man ju visst gör en liten
              skillnad är att man lägger till en liten bisats i artikel 191,
              om att EU ska främja åtgärder på internationell nivå för att lösa
              regionala och globala miljöproblem, särskilt för att bekämpa klimatförändringen.
              Det var stort att få in tillägget särskilt för att bekämpa klimatförändringen
              som om EU inte redan har gjort det! EU var pådrivande redan vid
              första Kyotoavtalet för att det skulle bli ett internationellt
              avtal. Den här passusen betyder ingenting utan är bara en anpassning
              till verkligheten. Då kan man inte säga att detta är ett stort
              steg framåt för EU:s klimatpolitik. Också statsminister Fredrik
              Reinfeldt har i en frågestund här i riksdagen sagt att det inte
              blev några framsteg när det gäller klimatfrågorna.
            </seg>
            <seg n="e04cc24e">
              Det stora problemet med EU när det gäller miljöfrågorna är att
              tillväxt och handel konsekvent prioriteras framför miljöfrågorna.
              Det har varit tydligt inom flera områden, till exempel via handelspolitik
              och transportpolitik. Det borde vara så kanske ett miljöpartistiskt
              önsketänkande att miljö- och klimatkrav genomsyrar alla politikområden
              inom EU, men så är de inte, och det blir det framför allt inte
              heller med det nya Lissabonfördraget.
            </seg>
            <seg n="9b9195da">
              Vi borde ha tagit steget att införa en miljögaranti. Vi borde
              ta steget att införa miljöskatter på EU-nivå. Men inget av dessa
              konkreta förslag finns med i Lissabonfördraget.
            </seg>
            <seg n="5ae27200">
              Herr talman! Den sista punkt jag tänkte ta upp gäller naturligtvis
              fackliga rättigheter. Det finns inga garantier i Lissabonfördraget
              för de fackliga rättigheterna, så att de skulle stärkas och att
              domslut liknande Lavaldomen inte skulle ha kunnat bli verklighet
              om Lissabonfördraget hade gällt. Kraven på juridiskt bindande
              protokoll eller garantier för att säkerställa att den svenska
              modellen med kollektivavtalslösningar inte ska kunna överprövas
              av EG-domstolen är därför helt legitima.
            </seg>
            <seg n="34d68099">
              I debatten om de fackliga rättigheterna hänvisas ofta till rättighetsstadgan,
              som nu har fogats till Lissabonfördraget. I denna beskrivs de
              fri- och rättigheter som EU erkänner att varje människa har. EU:s
              rättighetsstadga blir juridiskt bindande genom en hänvisning till
              en bilaga i stället för genom att man för in den i fördraget.
              Bara detta är märkligt.
            </seg>
            <seg n="d2318840">
              Inte ens Regeringsrätten har i sitt remissvar kunnat klara ut
              vad detta betyder i praktiken. Man skriver i remissvaret att konsekvensen
              av att stadgan görs rättsligt bindande är svåröverblickbar och
              att framtida praxis från EG-domstolen får påverka innehållet i
              vissa av stadgans rättigheter. Det bör faktiskt oroa en och annan
              att det är EG-domstolen som kan komma att utröna vad stadgan i
              praktiken innebär. Att inte ens Regeringsrätten begriper vad den
              innebär rättsligt är faktiskt ganska oroväckande.
            </seg>
            <seg n="617496dc">
              I stadgan finns ett antal grundläggande fackliga rättigheter
              som av vissa tolkas som en garant för fackliga rättigheter i EU
              och därmed också för den så kallade svenska modellen med kollektivavtal
              på arbetsmarknaden. Så är det dock inte. Stadgan ändrar nämligen
              inte det grundläggande förhållningssättet i EU. Inte heller i
              andra delar av Lissabonfördragets ges något ytterligare skydd
              för strejkrätten eller skydd mot social dumpning.
            </seg>
            <seg n="a466d9fa">
              Det uppmärksammade Lavalmålet, som avgjordes av EG-domstolen
              i december 2007, formulerade konflikten tydligt. Rätten att vidta
              fackliga stridsåtgärder är en grundläggande rättighet i EG-rätten,
              som dock kan underkastas vissa begränsningar. De begränsningar
              som åsyftas av domstolen är givetvis det övergripande kravet på
              frihet för tjänster. Den nya stadgan eller Lissabonfördraget ändrar
              inte detta förhållningssätt.
            </seg>
            <seg n="d3615a4a">
              Herr talman! En fråga som har varit uppe till debatt är om stadgan
              kommer att ge ett ökat skydd för till exempel strejkrätten, och
              om stadgan hade varit juridiskt bindande redan nu kanske utgången
              i Lavalmålet hade blivit annorlunda. Nej, utgången hade blivit
              precis densamma av den enkla anledning som regeringen ärligt nog
              också tar upp i propositionen om Lissabonfördraget, nämligen att
              EG-domstolen tillämpar redan motsvarande rättighetsskydd som i
              stadgan i sin rättspraxis.
            </seg>
            <seg n="b645aa0e">
              Tidningen Kommunalarbetaren har i sitt senaste nummer beskrivit
              situationen som att Nu gungar den svenska arbetsrätten. I tidningen
              finns en intervju med den svenska domaren i EG-domstolen, Pernilla
              Lindh, och hon säger att EG-domstolen redan i dag i elva fall
              har hänvisat till denna rättighetsstadga, som så många nu tror
              ska göra domstolens tolkning annorlunda med Lissabonfördraget.
              I tidningen säger Pernilla Lindh att det spelar mycket stor roll
              för domstolens bedömning. Som jag ser det är stadgan bindande
              redan i dag, säger hon. Skillnaden om det skrivs in i Lissabonfördraget
              vore att det blev svart på vitt att stadgan är bindande, men någon
              skillnad i praktiken blir det alltså inte för domstolens bedömning
              jämfört med i dag. Det är den viktiga tolkningen av vad den nya
              stadgan innebär. Det blir ingen ändring i politiken.
            </seg>
            <seg n="257583da">
              Därför vore det faktiskt önskvärt att få besked från Lavalutredningen,
              Stråthutredningen, som kommer om bara några veckor. Vi borde få
              veta om det behövs åtgärder inte bara i den svenska lagstiftningen,
              för där tror jag att det är helt nödvändigt med förändringar för
              att skydda den svenska modellen, utan också på EU-nivå. Det kan
              också behövas att få fram ett juridiskt bindande protokoll till
              fördraget om vad detta innebär, så att vi kan vara säkra på den
              modellen.
            </seg>
            <seg n="7004c39b">
              Därför tycker vi i Miljöpartiet att vi behöver ha en vilandeförklaring
              till beslutet och inte förhasta oss och ta beslut innan vi har
              sett Stråthutredningen. Vi har tid att vänta. Det är bara två
              tre veckor dit. Det är ingen panik. Det är uppenbart att den svenska
              modellen med kollektivavtal får allt svårare att passa in i EU:s
              övergripande krav på frihet för tjänster.
            </seg>
            <seg n="7a1ab16d">
              Avslutningsvis vill jag säga att det är märkligt att regeringen
              lägger fram den här propositionen nu. Vi vet att Irland har röstat
              nej. Vi vet att man på EU-toppmötet inte har bestämt hur man ska
              hantera situationen. Det skulle vara önskvärt att invänta och
              höra hur irländarna själva vill behandla frågan om Lissabonfördraget
              innan vi trycker på och säger att de måste rätta in sig i ledet
              och arrangera en ny folkomröstning. Jag tycker att det är olyckligt
              att det har blivit på det sättet.
            </seg>
          </u>
          <note n="6e2a1457">
            Jag yrkar avslag på punkt 9 och 10 i utskottets förslag om Lissabonfördraget.
          </note>
          <note n="50b2682f">
            I detta anförande instämde Max Andersson och Jan Lindholm (båda
            mp).
          </note>
          <note type="speaker" n="aee46495">
            Anf. 142 KENNETH G FORSLUND (s) replik:
          </note>
          <u who="kenneth_g_forslund_2c9ca3" xml:id="i-698861803f7af115-3" n="753828a8">
            <seg n="bcefabb6">
              Herr talman! Ulf Holm målar ganska brett med penseln här och
              framställer EU som närmast en ny försvarsallians vid sidan om
              Nato. Jag antar att utgångspunkten för det är artikel 42 i förslaget
              till Lissabonfördrag. Där kan man bland annat i andra momentet
              läsa om frågan om gemensamt försvar: Den kommer att leda till
              ett gemensamt försvar när Europeiska rådet med enhällighet har
              beslutat detta.
            </seg>
          </u>
          <note n="ed696dbf">
            Vad innebär det, Ulf Holm?
          </note>
          <note type="speaker" n="05bc3368">
            Anf. 143 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-3" n="2f986288">
            <seg n="39b5df56">
              Herr talman! När det gäller förslagen om en försvarsunion hänvisade
              jag till Svenska freds- och skiljedomsföreningens remissvar på
              propositionen och vad de har sagt att det innebär med en försvarsallians
              med ömsesidiga försvarsgarantier. Det som Kenneth G Forslund tar
              upp handlar om när det finns enhällighet. Det borde bekymra även
              Kenneth G Forslund. När det gäller den regering som vi har, alliansregeringen,
              den borgerliga regeringen vet man aldrig vilka beslut de kommer
              att fatta.
            </seg>
            <seg n="17fffeb7">
              De rev på två månader upp den svenska a-kassan och förstörde
              den på ett helt makalöst sätt utan en ordentlig ordning för att
              hantera situationen. Nu två år senare kommer finansministern på
              att det kanske inte var så bra med det fullskaliga experimentet:
              Vi får göra om det.
            </seg>
            <seg n="a57a2045">
              Jag är orolig för att den svenska statsministern Fredrik Reinfeldt
              kan åka till ett EU-toppmöte och faktiskt ge godkännande till
              att man ska starta något som kommer att bli ett EU-försvar. Den
              möjligheten tänker inte jag ge en borgerlig statsminister. Jag
              vill faktiskt inte heller ge det till en miljöpartistisk statsminister.
              För jag tror att det är väldigt viktigt att vi håller oss inom
              de ramar som finns i dag att inte bygga upp en sorts försvarsunion
              eller försvarsallians. Jag tror inte att det är rätt väg för att
              nå fred. Jag tror att det finns andra sätt.
            </seg>
            <seg n="89d914a5">
              Jag tror mycket mer på den strategi som vi, både Socialdemokraterna
              och Miljöpartiet, i EU-nämnden för fram när det gäller Afghanistankonflikten.
              Vi måste få fram civila medel för att nå en varaktig fred i Afghanistan,
              för att hjälpa till med uppbyggandet av staten Afghanistan. Jag
              tror inte att det behövs militära medel.
            </seg>
          </u>
          <note type="speaker" n="f1306e28">
            Anf. 144 KENNETH G FORSLUND (s) replik:
          </note>
          <u who="kenneth_g_forslund_2c9ca3" xml:id="i-698861803f7af115-4" n="753828a8">
            <seg n="7241096f">
              Herr talman! Jag konstaterar att vi kommer att ha möjlighet att
              komma tillbaka till Afghanistanfrågan i en alldeles särskild debatt
              vad det lider. Så vi ses igen, Ulf Holm.
            </seg>
            <seg n="9a1d4834">
              Jag kan i någon mån nu bättre förstå Ulf Holms oro. Jag kan hålla
              med om att man aldrig riktigt kan veta vad den här borgerliga
              regeringen tar sig för.
            </seg>
            <seg n="083346b4">
              Men det är ändå så, Ulf Holm, att den säkerhetspolitiska linjen
              i Sverige har en bred uppslutning över blockgränserna. Det står
              tydligt att Sverige ska vara alliansfritt, syftande till neutralitet
              i händelse av krig i vårt närområde.
            </seg>
            <seg n="795a0eaf">
              Där finns också, ska vi för ärlighetens skull säga, tydliga referenser
              till solidaritet med länder i EU i händelse av kris, krig eller
              katastrof. Så det kan diskuteras vad neutraliteten i detta egentligen
              innebär. Det kan jag hålla med om.
            </seg>
            <seg n="ec688a30">
              Men det är också viktigt att komma ihåg, Ulf Holm, att i Lissabonfördraget,
              några rader längre ned, står det: Unionens politik enligt detta
              avsnitt ska inte påverka den särskilda karaktären hos vissa medlemsstaters
              säkerhets- och försvarspolitik.
            </seg>
            <seg n="0d24691d">
              Det är inte bara Sverige som hyllar alliansfrihet. Det finns
              fler länder bland de 27 som gör det.
            </seg>
            <seg n="d5757cd7">
              Jag tror inte att ett beslut som kräver enhällighet kommer att
              växa fram över en natt eller ens över de här två åren. Jag tror
              det inte heller med tanke på de olika åsikter som finns om försvarssamarbeten
              inom EU som drar åt en mängd olika håll. Det finns de som inte
              vill att vi ska hålla på med försvar över huvud taget för att
              de har kopplingar till Nato, och det finns länder som Sverige
              som är alliansfria.
            </seg>
            <seg n="cf370a91">
              Jag tycker att ni använder de här formuleringarna vårdslöst för
              att skrämma människor för något som inte finns i verkligheten.
            </seg>
          </u>
          <note type="speaker" n="fc8f3f82">
            Anf. 145 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-4" n="2f986288">
            <seg n="6db29e55">
              Herr talman! Det är absolut inte meningen att skrämma någon,
              absolut inte. Men det är faktiskt detta som står i Lissabonfördraget.
              Vi måste kunna diskutera innehållet och framför allt det som är
              viktigt. Ska riksdagen godkänna de här nya spelreglerna för EU?
              Ska vi godkänna spelreglerna som gäller i en försvarspolitik som
              Sveriges riksdag egentligen inte gillar för att vi är alliansfria?
            </seg>
            <seg n="e70d409f">
              Precis som Kenneth G Forslund säger finns det med en formulering
              om vissa medlemsstaters speciella karaktär. Då antar jag att Kenneth
              G Forslund menar Sverige bland annat. Men jag är inte övertygad
              om att alla i den här salen vill inbegripa oss där. Man kan ha
              en helt annan agenda som vi kommer att få se om några år.
            </seg>
            <seg n="a7b81a6c">
              För de här spelreglerna gäller inte bara denna mandatperiod eller
              nästa mandatperiod. De kanske gäller 1520 år framåt. Därför tycker
              jag att man ska vara väldigt försiktig med att ge sådana här spelregler
              som kan öppna för en utveckling som vi inte tycker är den lämpligaste.
            </seg>
            <seg n="e2009d9d">
              För Miljöpartiet är det helt uppenbart. Vi tycker inte att vi
              ska öppna för att man, som det står i artikeln, ska omfatta den
              gradvisa utformningen av unionens gemensamma försvarspolitik.
              Vi tycker inte att det är lämpligt att EU ska syssla med detta.
            </seg>
            <seg n="1debec14">
              I den praktiska politiken är vi pragmatiska. Vi säger inte nej
              till alla de uppdrag som EU i dag har ute i världen. Vissa av
              dem är ganska bra, och vissa av dem stöds också av ett FN-mandat.
              Då får man vara pragmatisk, men vi vill inte öppna den här möjligheten
              för framtida regeringar. Vi vill inte det.
            </seg>
          </u>
          <note type="speaker" n="93c3e46f">
            Anf. 146 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-2f99af0de8fc8ea7-0" n="71bf3a4a">
            <seg n="91250a9e">
              Herr talman! I en av Astrid Lindgrens alla underbara böcker inleds
              historien med att storebror manar sin lillebror att våga gå ut
              i strid på farofyllda uppdrag: Du måste våga stå upp för det du
              tror på. Du måste rakryggat våga slåss för detta. Annars är du
              en liten lort.
            </seg>
            <seg n="746dd716">
              Det är sant. Man måste våga stå för det man tycker. Det är inte
              lätt alla gånger. Det vet vi som sitter i den här kammaren.
            </seg>
            <seg n="120ffe91">
              Det är inte lätt, för vi befinner oss inte i en egen värld där
              vi kan styra och ställa över vår egen tillvaro och vad vi tycker
              är rätt och fel, vad man bör göra och inte göra. Vi ingår i ett
              kollektiv. Vi måste ibland rätta oss efter kollektivets berättigade
              krav på att vi ska inordna oss och följa de beslut som vi har
              tagit tillsammans.
            </seg>
            <seg n="3d63dee3">
              Men ibland, herr talman, måste man kunna följa det man tror är
              rätt och riktigt. I dag är just en sådan dag när jag känner att
              jag inte kan ställa upp på den linje som det parti jag företräder
              har landat i.
            </seg>
            <seg n="3349aae3">
              Det är inte så att jag i sak nödvändigtvis har en väsentligt
              annorlunda syn på Lissabonfördraget än vad Moderaterna, alliansregeringen
              och Socialdemokraterna har. Mina invändningar rör något annat.
              De rör formalia.
            </seg>
            <seg n="06bf926b">
              Man kan kanske tycka varför i hela fridens namn man ska träda
              fram här och ställa sig i kammaren för att prata formalia. Men
              det är viktigt med formalia. Regler är viktiga. Regler är viktiga
              för oss som sitter i den här kammaren likaväl som regler är viktiga
              för de matadorer som enligt mångas förmenande har agerat alltför
              vidlyftigt och riskfyllt på den finansiella marknaden.
            </seg>
            <seg n="9d2e5d74">
              Regler finns för att begränsa vårt handlande. Regler finns inte
              för sin egen skull. De finns för att ordna strukturen så att utvecklingen
              leds i rätt riktning. Det är detta jag har synpunkter på.
            </seg>
            <seg n="d41fb4c6">
              I den diskussion vi har fört när det gäller Lissabonfördraget
              har perspektivet varit väldigt mycket i termer av om vi tycker
              om EU, om vi tycker om EU så mycket att vi egentligen ska kunna
              kringgå de regler som gäller för vårt eget handlande. Ändamålet
              helgar medlen. EU står över allting annat, och det bör vi inse
              här.
            </seg>
            <seg n="35b4b098">
              Jag ställer inte riktigt upp på det. Vi som finns i den här kammaren
              har regler att rätta oss efter, och de reglerna kallas för grundlagen.
              Grundlagen finns för att tygla vår makt, för att förhindra oss
              att göra precis som vi tycker. Grundlagen finns bland annat för
              att sätta staket för den makt och den maktutövning vi förfogar
              över.
            </seg>
            <seg n="d4d92921">
              Den finns där också för att reglera hur mycket makt vi kan överlåta
              på andra makter. Det är detta jag har synpunkter på. Vi står i
              dag i beredskap att godkänna Lissabonfördraget och med det överlåta
              en substantiell del av riksdagens makt till EU. Vi kan tycka vad
              vi vill om detta. Men vi måste också enas kring att med detta
              beslut förändras situationen för Sveriges riksdag. En diskussion
              om Lissabonfördraget handlar därför lika mycket om Sveriges riksdag,
              herr talman.
            </seg>
            <seg n="5aba4ff5">
              Kanske någon säger: Du talar om grundlagen. Vi har ju fått detta
              granskat flera gånger. Men det är en sanning med modifikation.
              Hur det vi gör i dag förhåller sig till den svenska grundlagen,
              menar jag, har egentligen bara blivit granskat på riktigt allvar
              vid ett enda tillfälle. Det var år 2005 när det sedermera nedröstade
              förslaget till konstitution för Europa behandlades av Lagrådet.
            </seg>
            <seg n="694fd41f">
              I den behandling som Lagrådet gjorde fanns många kloka saker.
              Men där fanns också en hel del oklarheter som jag inte riktigt
              kan få att gå samman. Å ena sidan säger Lagrådet att med de överföringar
              av beslutskompetens som nu sker med Lissabonfördraget urholkas
              riksdagens makt i väsentlig grad. Å andra sidan säger Lagrådet
              några sidor senare att vi kan överlåta makt till EU utan att vi
              behöver ändra grundlagen. Hur går detta ihop?
            </seg>
            <seg n="c67e7ef3">
              Herr talman! Det handlar om hur man ska tolka en mycket bestämd
              och exakt skrivning i grundlagen. Det är principerna som rör det
              svenska statsskicket. Det är den tolkningen som avgör om vi kan
              fatta beslut med en votering här i kammaren och därmed överlåta
              makt till EU eller om vi är tvingas att underkasta denna fråga
              det svenska folket genom att fatta två likalydande beslut med
              mellanliggande val. Så har grundlagsfäderna tänkt sig att vi normalt
              ska gå till väga när vi ska ändra på våra befogenheter. Därför
              är tesen om principerna för statsskicket viktig.
            </seg>
            <seg n="c4ad8563">
              Den här kammaren har själv vid ett antal tillfällen definierat
              principerna för statsskicket. Nu säger konstitutionsutskottet:
              Med principerna för statsskicket menas att riksdagens makt inte
              får urholkas i väsentlig grad. Lagrådet säger att med Lissabonfördraget
              urholkas riksdagens makt i väsentlig grad. Jag får inte ihop det.
              Lagrådet säger i själva verket att riksdagen håller på att begå
              ett grundlagsbrott genom att besluta på det här sättet. Eller
              hur är det med den saken?
            </seg>
            <seg n="3c04d795">
              Är det så att grundlagen är någonting som vi själva tolkar här,
              och tolkar det lite grann efter vårt eget gottfinnande? Eller
              är det någonting annat? Jag tror inte att det är så vikigt att
              den bristande respekt för grundlagen som jag precis formulerade
              finns i den här kammaren. Jag tror i själva verket att i ivern
              att vara en god EU-medborgare, ett bra EU-land och i den allmänna
              entusiasmen inför EU har man en tendens att se förbi viktiga ting.
              Det märker man både i de skrivningar som Lagrådet gör och i det
              sätt som regeringen förhåller sig till beslutsöverlåtelser till
              EU.
            </seg>
            <seg n="7be12c0b">
              Jag menar att det är två saker som man bör titta lite närmare
              på. Det första handlar om hur Lagrådet på eget initiativ eller
              på uppmaning av regeringen, jag vet inte vad, väljer att granska
              varje beslutsöverlåtelse isolerat, marginellt i förhållande i
              det som har överlåtits tidigare men aldrig tillsammans med det
              som överförts tidigare.
            </seg>
            <seg n="d546fa1c">
              Argumentationen är denna: Det vi nu ska överlåta till EU är så
              lite och så marginellt i förhållande till det som redan överlåtits
              tidigare. Det innebär att det inte rör principerna för statsskicket.
              Faktum är att regeringen har resonerat så varje gång det har varit
              fråga om en beslutsöverlåtelse. Man sade så vid Amsterdamfördraget.
              Man sade så vid Nicefördraget. Man har sagt så vid Lissabonfördraget.
              Man har en marginalanalysteknik.
            </seg>
            <seg n="80ff0161">
              Det innebär förstås att det är lätt att godta formuleringen att
              vad vi nu överlåter till EU är marginellt och rör inte principerna
              för det svenska statsskicket. Faktum är att det när det gäller
              Nicefördraget och Amsterdamfördraget ansåg inte ens den dåvarande
              regeringen att den frågan var så betydelsefull att Lagrådet behövde
              granska den. Riksdagen begärde in en granskning från Lagrådet,
              men regeringen gjorde inte det. Så betydelselös var den. Vi har
              plockat fjädrar från fjäderskruden en efter en. Nu står vi inför
              situationen att nu urholkas riksdagens makt i väsentlig grad,
              helt i strid mot vad riksdagen har uttryckt tidigare.
            </seg>
            <seg n="894e8123">
              Den andra dimensionen som är viktig att ta ställning till är
              synen på beslutsformerna. Här blir det ännu egendomligare. Regeringen
              säger att ändrade beslutsformer inte påverkar överlåtelsen av
              makt och beslutsfunktioner. Vad säger Lagrådet? Jo, Lagrådet säger
              ungefär så här: Regeringen säger att ändring av beslutsformer
              från enhällighet till kvalificerad majoritet inte påverkar överlåtelse
              av befogenheter. Vi utgår från att regeringen har rätt, punkt.
            </seg>
            <seg n="be6bde84">
              Vi utgår från att regeringen gör rätt bedömning, säger Lagrådet,
              och avstår från att analysera denna fråga vidare. Detta är häpnadsväckande,
              fru talman. Det gäller i synnerhet som den här kammaren i varje
              betänkandet som rört överlåtelser till EU har hävdat att just
              enhälligheten är fundamental. Det är vad som garanterar att Sveriges
              riksdag fortfarande har kontroll över frågorna. Nu ett, tu, tre
              är detta inte viktigt längre.
            </seg>
            <seg n="2f35b84b">
              Jag får inte detta att gå ihop. Jag vill inte heller med detta
              säga att Lagrådet har gjort en felaktig granskning. Men jag skulle
              nog vilja hävda att Lagrådet hade kunnat göra en fylligare granskning.
              Det hade i själva verket varit ganska intressant att se en sådan
              granskning.
            </seg>
            <seg n="fadb0674">
              Det kan också vara så att man vid en sådan granskning med ett
              strikt juridiskt angreppssätt hade kommit fram till: Det går nog
              ändå att klämma igenom Lissabonfördraget utan att det påverkar
              grundlagen och utan att vi måste ändra grundlagen. Det är möjligt
              att det går. Jag är inte jurist, och jag kan inte bedöma det.
            </seg>
            <seg n="b759b28d">
              Även om det skulle gå skulle jag vilja hävda att vi ändå inte
              ska besluta om ett fördrag som detta genom ett beslut i kammaren
              med kvalificerad majoritet. Vi rör oss så nära vad som är gränsen
              för grundlagen att vi i anständighetens namn borde välja det andra
              och fullt likvärdiga alternativet för godkännande.
            </seg>
            <seg n="d62d19b8">
              Det finns angivet i den ofta citerade paragrafen i regeringsformen
              10.5. Beslut om överlåtelse av befogenhet till EU kan fattas antingen
              med ett beslut i kammaren med 75 procents majoritet eller i samma
              ordning som gäller för stiftande av grundlag, det vill säga två
              likalydande beslut med mellanliggande val.
            </seg>
            <seg n="0fd007a3">
              I själva verket kan man använda 10:5 och fatta beslut med bara
              en votering i kammaren. Det innebär inte att man måste göra så.
              Det innebär inte heller att man bör göra så. Lagrådet avslutar
              i själva verket sin granskning med att säga: Vilken av dessa beslutsformer
              man väljer är en politisk bedömning.
            </seg>
            <seg n="c51054b8">
              Min politiska bedömning är att vi borde ha valt grundlagsmodellen.
              Vi borde fatta beslut två gånger. Det finns många fördelar med
              att göra på det viset, centrala betydelsefulla fördelar. Den första
              är att vi talar om för våra väljare att vi tycker att den här
              frågan är viktig. Den är så viktig att väljarna bör ha möjlighet
              att säga sitt om detta. Det ska inte ske genom en folkomröstning
              utan i den ordning som våra grundlagsfäder har tänkt sig att väljaren
              ska få säga sitt.
            </seg>
            <seg n="6e334b77">
              Vi visar på det sättet respekt för våra väljare och för det uppdrag
              vi har.
            </seg>
            <seg n="9256e6f7">
              Den andra fördelen med detta är att det också skulle ge hela
              EU-projektet legitimitet. Väljarnas frustration över EU handlar
              nog många gånger om att de inte känner sig delaktiga i processen.
              De uppfattar att vi i den här kammaren överlåter makt och befogenheter
              utan att vi någonsin hör väljarna om deras uppfattning. Genom
              att låta väljarna säga sitt i ett allmänt val har vi också bejakat
              väljarna. Vi har bjudit in väljarna att vara delaktiga i vårt
              EU-projekt. Det, fru talman, tror jag skulle öka legitimiteten
              på ett oerhört positivt sätt.
            </seg>
            <seg n="971ecb80">
              Med dessa ord, fru talman, yrkar jag bifall till reservation
              7 under punkt 8. Jag uppskattar inte i alla delar det som står
              i denna reservation. Det finns många formuleringar som jag till
              och med nästan vänder mig emot. Men andemeningen i beslutsformen
              överensstämmer helt och fullt med den motion som jag och kolleger
              här har lämnat till Sveriges riksdag. Därför yrkar jag bifall
              till reservation 7 under punkt 8.
            </seg>
          </u>
          <note n="589bc2cd">
            I detta anförande instämde Sven Bergström, Per Lodenius och Eva
            Selin Lindgren (alla c) samt Annelie Enochson (kd).
          </note>
          <note type="speaker" n="1a4b12f3">
            Anf. 147 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-7" n="1523c92e">
            <seg n="0242590c">
              Fru talman! Jag tycker att det är angeläget att betona det som
              Lagrådet faktiskt säger. De har till och med sagt det två gånger.
              De för långa resonemang fram och tillbaka och går igenom de olika
              delarna, som man naturligtvis ska göra i ett lagråd. Om man granskar
              ett lagförslag för att se om det är förenligt med grundlagen måste
              man göra det.
            </seg>
            <seg n="70e546cd">
              Men Lagrådet är mycket tydligt i sin slutsats. Den är kristallklar:
              Ett godkännande av fördraget och den därav föranledda överlåtelsen
              av beslutanderätt kan mot denna bakgrund ske utan grundlagsändring.
              Så är det. Det är slutsatsen, och Lagrådet upprepar detta för
              andra gången.
            </seg>
            <seg n="8e9a820e">
              När vi skickar ett förslag till Lagrådet ber vi om en granskning
              för att vi där ska få den juridiska synpunkten på hur ett lagförslag
              ställer sig i förhållande till den grundlag som vi har i landet.
              Det är viktigt för oss i riksdagen. Lagrådet drar, efter ett mycket
              utförligt resonemang som på ett bra sätt många gånger speglar
              den problematisering som ju finns i nästan all verksamhet och
              all lagstiftning, likväl den kristallklara slutsatsen: Ett godkännande
              av fördraget och den därav föranledda överlåtelsen av beslutanderätt
              kan mot denna bakgrund ske utan grundlagsändring. Lagrådet upprepar
              detta. Det är en mycket stark slutsats som Lagrådet då drar.
            </seg>
            <seg n="c9ebe1b8">
              Det är detta som ligger bakom att vi alla, tror jag, som vill
              se Lissabonfördraget genomföras känner trygghet i att det är precis
              så här. Detta kan vi genomföra utan grundlagsändring. Det är också
              den uppfattning som konstitutionsutskottet har.
            </seg>
            <seg n="b2c790b9">
              Sedan har vi den fråga där Anne-Marie Pålsson väljer att ansluta
              sig till reservanterna vilken väg vi ska fatta beslutet i riksdagen.
              Där anges två vägar i grundlagen.
            </seg>
          </u>
          <note type="speaker" n="5f1e8080">
            Anf. 148 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-2f99af0de8fc8ea7-1" n="71bf3a4a">
            <seg n="7dfd63b9">
              Fru talman! Jag vill tacka Göran Lennmarker för att han begärde
              replik. Jag tycker att det speglar någonting viktigt, nämligen
              att det är högt i tak i vårt parti.
            </seg>
            <seg n="2e5c650f">
              Jag har några kommentarer. När det gäller Lagrådets andra granskning
              av Lissabonfördraget gör man egentligen ingen granskning, utan
              hänvisar tillbaka till den granskning som gjordes 2005 med argumentet
              att i alla sina centrala delar är Lissabonfördraget identiskt
              med det som behandlades tidigare och som sedan röstades ned i
              ett antal länder. Detta är det första.
            </seg>
            <seg n="ddd3cb13">
              Min invändning är att jag inte förstår Lagrådet. Jag förstår
              inte vad de säger, för jag tycker att de säger två olika ting.
              Det ena de säger är att riksdagens ställning urholkas i väsentlig
              grad. De använder exakt samma ord som konstitutionsutskottet självt
              använder. Om konstitutionsutskottet har tolkat principerna för
              statsskicket på det sättet att riksdagens makt inte får urholkas
              i väsentlig grad och Lagrådet säger att så sker så förstår jag
              inte vad Lagrådet egentligen menar.
            </seg>
            <seg n="7168da39">
              Den andra delen av Lagrådets skrivning är också intressant. Det
              är den som gäller beslutsformen. Så här säger Lagrådet: Majoritetsbeslut
              leder till att varken de svenska väljarna eller riksdagen kan
              ställa någon till ansvar i de fall där den svenska representanten
              blivit nedröstad i ministerrådet. Detta innebär att vad som är
              en fundamental princip för den svenska självstyrelsen inte får
              genomslag inom de områden där överlåtelse av beslutanderätt sker.
            </seg>
            <seg n="95a3e7fa">
              Ånyo säger alltså Lagrådet att det är en fundamental princip
              för den svenska demokratin som nu kommer att sättas åt sidan.
              Särskilt illavarslande är detta eftersom regler och normer för
              beslutsfattande i EU med Lissabonfördraget nu kommer att bli majoritetsbeslut.
              Men detta har Lagrådet sedan inte analyserat i sin skrivning.
            </seg>
          </u>
          <note type="speaker" n="b4cf04b2">
            Anf. 149 GÖRAN LENNMARKER (m) replik:
          </note>
          <u who="goran_lennmarker_16250b" xml:id="i-822a751ae2231f4c-8" n="1523c92e">
            <seg n="5678ff34">
              Fru talman! Det är väl just det Lagrådet har gjort. Lagrådet
              har fört ett mycket utförligt resonemang, vägt argumenten för
              och emot och dragit en entydig kristallklar slutsats. Var och
              en kan naturligtvis gå in och resonera och bedöma vad som sker
              i ett lagråd. Men vi såsom riksdag och med den ordning vi nu har
              med att använda Lagrådet måste faktiskt i den meningen ta till
              oss vad Lagrådet säger utifrån sin grund. De politiska övervägandena
              därpå har konstitutionsutskottet och sedan också utrikesutskottet
              gjort. Det är det som ligger till underlag för vårt beslut här.
            </seg>
            <seg n="d94c09eb">
              När det gäller det som jag var på väg att säga i min förra replik
              om vilken väg man väljer för att fatta beslutet har vi två vägar
              angivna i grundlagen. Den mer krävande vägen har varit tre fjärdedels
              majoritet. När det här en gång antogs i samband med vårt inträde
              i EU var det just tänkt att markera att vi har en bred uppslutning
              i EU-frågor. Vi vill visa att vi inte antar en fördragsändring
              inom EU med några få rösters eller en rösts majoritet. Vi vill
              gärna ha bred konsensus i denna riksdag för att fatta den typen
              av beslut. Det är riksdagen som väljer detta. Regeringen kan förespråka
              vad den vill, men det är vi i riksdagen som är ägare av detta.
              Vi har från utskottets sida valt den mer krävande vägen med tre
              fjärdedels majoritet för att markera att det är en bred uppslutning.
              Detta är inte ett beslut av den typ som vi fattar många andra
              gånger, där det kan vara en enstaka rösts majoritet. Men det är
              inte en grundlagsfråga i den meningen. Vilken väg vi tar väljer
              vi själva. Det är ett politiskt val. Vi har valt den här vägen,
              och vi ser den som den mer krävande vägen.
            </seg>
          </u>
          <note type="speaker" n="6077fbe0">
            Anf. 150 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-2f99af0de8fc8ea7-2" n="71bf3a4a">
            <seg n="89747647">
              Fru talman! Jag vill vara lite envis här ändå. Lagrådet avstod
              från att granska beslutsformerna. De avstod från att granska dem.
              De sade bara: Vi utgår från att regeringen gör rätt bedömning.
            </seg>
            <seg n="2f43d866">
              Jag har pratat med en av de höga domare som satt med i Lagrådet
              och undrade varför de avstod från detta. Svaret jag fick var intressant.
              Det lät ungefär så här: Vad menar du att vi skulle göra? Skulle
              vi ägna ett par tre sidor åt detta? Ja, sade jag. Det hade varit
              en god idé.
            </seg>
            <seg n="33dc51b3">
              I och för sig kan minnet svika mig, men jag tror att också Regeringsrätten
              reste frågan och efterlyste en analys av hur de ändrade beslutsformerna
              påverkar det svenska statsskicket och det svenska folkstyret.
              Det finns ingen bra analys av detta.
            </seg>
            <seg n="de1d5d66">
              Jag kan också referera till Sieps; och det här är viktigt. Sieps
              säger i sin rapport att det finns ett problem med § 10.5 som vi
              ständigt refererar till eftersom den inte går att tillämpa när
              det gäller beslutsformerna. I § 10.5 tar man bara sikte på hur
              många frågor vi skickar till EU inte hur man fattar beslut om
              dem. Så skriver Sieps i sin analys. Sieps är ett statligt institut
              för att analysera de här frågorna, så man får väl utgå från att
              de gör en korrekt bedömning eller i varje fall en objektiv bedömning.
              Detta är alltså ett problem. Sieps rekommendation är att vi bör
              ändra grundlagen så att den bättre speglar de faktiska omständigheter
              som råder just nu. Jag menar att genom att vi fattar beslut om
              Lissabonfördraget såsom det vore en grundlagsfråga skulle vi kunna
              göra de korrigeringar av grundlagen som nu Sieps efterfrågar.
            </seg>
          </u>
          <note type="speaker" n="e2406138">
            Anf. 151 MAX ANDERSSON (mp) replik:
          </note>
          <u who="max_andersson_e19a12" xml:id="i-57593d93cf6e8111-10" n="377c6761">
            <seg n="02f35413">
              Fru talman! Jag misstänker att jag och Anne-Marie Pålsson är
              djupt oense i frågan om hur svensk grundlag borde se ut. Jag tycker
              ändå att det är väldigt trevligt att ha fått höra det här inlägget
              från en moderat som uppenbarligen inte sitter kvar i den gamla
              ja- och nej-debatten från 1994 utan som på ett noggrant och analytiskt
              sätt studerar sakfrågan, har läst remisserna och tar ställning
              utifrån vad som egentligen står i grundlagen i stället för att
              ta ställning utifrån vilken beslutsform som bäst passar in i EU:s
              tidtabell. Jag tycker att det är bra att det finns moderater som
              lämnar den gamla ja- och nej-debatten på det här viset.
            </seg>
            <seg n="d56b96c3">
              Men trots det här klargörande inlägget har jag inte förstått
              en sak. Jag har alltid uppfattat Moderaterna som ett parti som
              bryr sig mycket om lag, ordning och rättigheter och som sätter
              stort värde på grundlagarna. Jag undrar: Hur kommer det sig att
              Moderaterna har hamnat på den linje som de har hamnat? Jag kan
              inte riktigt förstå det, och jag hoppas få upplysningar som gör
              att jag kommer att kunna förstå varför Moderaterna tycker såsom
              de gör i den här frågan. Varför tar de inte grundlagen på stort
              allvar?
            </seg>
          </u>
          <note type="speaker" n="b830da58">
            Anf. 152 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-2f99af0de8fc8ea7-3" n="71bf3a4a">
            <seg n="ef74946d">
              Fru talman! Tack för den här frågan! Det ger mig möjlighet att
              säga följande: När vi röstade om ett svenskt medlemskap i EU 1994
              röstade jag med självklarhet ja till detta, och jag var väldigt
              glad över att det blev ett ja. Jag ska också erkänna att jag röstade
              nej till en svensk anslutning till EMU, och jag var lika glad
              att det blev ett nej den gången som jag var glad över att det
              blev ja 1994.
            </seg>
            <seg n="96afbace">
              Du ställer egentligen frågan om Moderaternas uppfattning till
              fel person. Den frågan borde ha ställts till en som företräder
              partiets uppfattning i den här frågan. Jag har ju annonserat här
              att i den här frågan väljer jag att ha en lite annorlunda uppfattning
              och syn på frågeställningen än vad det parti har som jag representerar.
            </seg>
            <seg n="3042de1a">
              Men i grunden handlar det nog egentligen om att vi här befinner
              oss i någon form av gränsområde. På vilken sida grundlagen är
              vi egentligen? Man kan säga att vi är väldigt nära grundlagen.
              Ska vi tro Lagrådet är vi på rätt sida grundlagen. Jag gör egentligen
              inte en bedömning av huruvida Lagrådet har rätt eller ej, utan
              jag utgår ifrån att Lagrådet kanske har rätt. Men även om vi befinner
              oss på rätt sida grundlagen kan man ändå göra en politisk analys
              av det hela. Min politiska analys skiljer sig uppenbarligen från
              partiets när det gäller beslutsformerna.
            </seg>
            <seg n="092d8985">
              Jag menar att det är viktigt att vi får respekt för det demokratiska
              systemet och att det är viktigt att vi får legitimitet för EU-projektet.
              Det tror jag att vi får bättre om man väljer den här beslutsformen
              med två likalydande beslut med ett mellanliggande val. Även om
              det skulle innebära att det drar ut en smula på processen tror
              jag ändå att vi har vunnit väldigt mycket annat i slutändan på
              att göra på det viset.
            </seg>
          </u>
          <note type="speaker" n="aff1a953">
            Anf. 153 ALF SVENSSON (kd):
          </note>
          <u who="unknown" xml:id="i-1cf95f670e22ff2a-0" n="fe86f815">
            <seg n="61d453a1">
              Fru talman! Det är intressant att lyssna till bakgrundssorlet
              i debatten. När vissa anföranden hålls får man en känsla av att
              man upplever EU som den stora stygga vargen eller nästan som om
              man skriver kontrakt med ondskans andemakter i himlarymderna när
              man har med EU att göra. Jag kan inte säga att jag upplever EU
              så. Jag kan rakt upp och ned säga att jag inte upplever det som
              förfärligt förödande att låta EU ta en del makt. Den misstänksamhet
              som finns som bakgrundssorl i vissa anföranden har jag svårt att
              fatta.
            </seg>
            <seg n="35ed99a3">
              För mig ter sig detta att EU i dag håller mer samman som det
              mest politiskt glädjande under min långa politiska period. Finns
              det verkligen inte anledning för alla ledamöter i denna kammare
              att känna åtminstone ett mått av tillfredsställelse över att de
              i EU deltagande staterna omöjligt kan gå i krig med varandra?
              Finns det inte anledning för oss alla att känna åtminstone ett
              mått av trygghet över att de mycket konstruerade och artificiella
              nationalstatsgränserna nu inte längre spelar den dominerande rollen
              och inte längre är den självklara kraften när det gäller att driva
              fram krig och konflikter?
            </seg>
            <seg n="9138e4d6">
              Vi vet alla att under europeiskt 1800-tal växte nationalism och
              nationalstater fram. Den första hälften av 1900-talet präglades
              av krig, blod och terror. Detta vet vi väl, men jag tycker ändå
              att vi måste våga ha den här historiska bakgrunden när EU och
              Lissabonfördraget debatteras, och många har lyft fram den bakgrunden.
            </seg>
            <seg n="5f88b127">
              Robert Schuman, Alcide De Gasperi, Konrad Adenauer och flera
              har skrivit in sig i den europeiska fredens historia och framtid.
              Väldigt många har skrivit in sig i de europeiska krigens historia.
              Insikten infann sig till slut på vår kontinent: Vi måste söka
              samförstånd. Vi måste inse kompromissers värde. Vi måste se till
              att människor möts, att gränser rivs och att gränser kan överbryggas.
            </seg>
            <seg n="b51588ba">
              Det är min förhoppning, och självklart mångas, att den globala
              ekonomiska krisen nu inte ska locka politiker och regeringar att
              fly tillbaka till gränsdragningar och murbyggande.
            </seg>
            <seg n="47e54e01">
              Fru talman! Jag tror att det finns en risk att vi under den nära
              förestående valrörelsen till EU-parlamentet kan komma att få höra
              kandidater till EU-parlamentet fixera sig alltför mycket vid vilka
              nationella fördelar EU kan ge oss nationellt och för lite lyfta
              fram EU:s ansvarstagande och solidaritet över nationsgränser och
              också över kontinentsgränser.
            </seg>
            <seg n="859cc90a">
              De som vill att Sverige ska lämna EU och de som år ut och år
              in här i kammaren gjort tappra ansträngningar för att misskreditera
              EU och hitta felsteg och missförhållanden kan man inte förvänta
              sig ska vara intresserade av ett fördrag hur detta än ser ut.
              Det tycker jag att man får ha förståelse för. Men vi som känner
              tillfredsställelse när vi i dag ser Europas karta och får en bild
              av och kunskap om integrationen ser värdet, för att inte säga
              nödvändigheten, av ett nytt fördrag, av Lissabonfördraget.
            </seg>
            <seg n="b9408853">
              Eftersom Sverige klarade sig utanför första och andra världskrigen
              har vi väl trott att just utanförskap är av godo. Svenskt medlemskap
              i EU motiverades väl i första hand av ekonomiska problem som behövde
              få sin lösning.
            </seg>
            <seg n="a07f3164">
              I dag lever vi i en globaliserad värld. Det behöver inte sägas
              i dagar som dessa. Det finns en risk för att våra EU-analyser,
              när vi räknar upp för- och nackdelar, enbart värderas utifrån
              ett ekonomiskt perspektiv eller ett maktperspektiv. Men det perspektivet
              räcker inte när EU ska bedömas eller analyseras. EU är ett politiskt
              projekt, ett integrationsprojekt.
            </seg>
            <seg n="b5a2b583">
              Det är självklart så att Lissabonfördraget rymmer kompromisser.
              Det känns märkligt att det ska behöva påpekas. I en alltmer globaliserad
              värld behöver vi lära oss, tror jag, att kompromisser mer kan
              vara ett tecken på mognad än på eftergifter.
            </seg>
            <seg n="1de8642d">
              Europa har prövat den kommunistiska materialismen och planekonomin.
              Europa har också prövat på den ramlösa och hejdlösa kapitalismen.
              I dag vet vi alla att det fordras social marknadsekonomi, en social
              marknadsekonomi som är byggd på respekten för människovärdet och
              insikten om att vi är gränslöst beroende av varandra.
            </seg>
            <seg n="c4dc2417">
              Fru talman! I dag är det inne, om jag har fattat det rätt, eller
              populärt, att vara skeptisk till EU jovisst! Det går att vara
              skeptisk till precis allting: till regeringen och till oppositionen,
              ja, till i stort sett allt och alla. Och sedan menar man att skepticismen
              i sig är berömvärd. En annan inställning är förstås att ärligt
              och öppet i det här sammanhanget sträva efter att förbättra EU
              och ha det som övergripande mål, en prioritet som står över skepticismen.
            </seg>
            <seg n="e194f88d">
              Fru talman! Det finns, menar jag, ett drag av märklig, outtalad
              nationalism i vår svenska EU-debatt och i resonemanget om Lissabonfördraget.
              Det låter nästan som om vissa föreställer sig att om beslut fattas
              utanför vårt lands gränser är de generellt alltid sämre och generellt
              alltid försämrande. Givetvis är det så att beslut ska tas så nära
              människor som möjligt, och helst av individer och familjer själva
              där detta är möjligt. Men att nästan förutskicka att det enbart
              är mellan Smygehuk och Treriksröset som för svenskar kloka beslut
              kan fattas finner jag en smula egendomligt. Det är dessutom så
              att om ett något sämre beslut fattas som berör hela EU kan det
              faktiskt vara bättre för Sverige att ett sådant beslut fattas
              än ett bättre beslut som berör enbart Sverige.
            </seg>
            <seg n="84ba5b02">
              År 1975, alltså det år då en av de ledamöter kom till världen
              som tidigare talade men som nu har lämnat kammaren, kom jag först
              i kontakt med europeiska politiker i kristdemokratiska sammanhang.
              Alla de här kontakterna är jag synnerligen tacksam för. Det går
              att påverka trots att jag ju kom från väldigt små partipolitiska
              sammanhang det vågar jag påstå. Det hade inte gått om vi inte
              hade varit där och funnits med.
            </seg>
            <seg n="0a8b15db">
              Det finns kunskap utanför vårt lands gränser, angelägen sådan,
              för beslutsfattare också i Sverige. I en alltmer gränslös värld
              vet vi, om vi vill veta, att tyngdpunkten i den framtida globala
              ekonomin, om vi nu ska koncentrera oss på den, ligger i Asien
              varken i USA eller i EU. Då är det, anser jag, en självklarhet
              att Europa måste hålla samman. Inte minst är det viktigt för de
              små europeiska länderna.
            </seg>
            <seg n="f0725d04">
              Fru talman! Ett problem, eller hur man nu vill uttrycka det,
              är att vi alldeles för sällan funderar över hur Europa skulle
              ha tett sig om EU inte hade funnits. Ja, då hade vi enligt min
              och mångas uppfattning haft att uppfinna EU, för fredens skull,
              för miljöns skull, för den tekniska utvecklingens skull etcetera.
              Att EU kräver gemensamma normer, bestämmelser och spelregler,
              ett fördrag där inte varje nation kan hålla kvar all sin egen
              beslutskraft, menar jag är självklart. Att det fordras ett fördrag
              anpassat till EU:s utvidgning eller förmåga att fungera effektivt
              är också självklart. Därför är det också självklart för mig att
              rösta för Lissabonfördraget.
            </seg>
          </u>
          <note type="speaker" n="0e881b7d">
            Anf. 154 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-5" n="2f986288">
            <seg n="f1a98dbd">
              Fru talman! Alf Svensson är en passionerad EU-vän. Det hörs långa
              vägar.
            </seg>
            <seg n="f765c58d">
              Det finns dock vissa invändningar som jag skulle vilja ta upp.
              Alf Svensson säger att det inte kan vara så att beslut utanför
              Sverige alltid är av ondo. Nej, det är ingen som har påstått det
              heller. Det vi diskuterar i dag, Lissabonfördraget, är ju spelreglerna,
              det vill säga hur mycket inflytande olika länder i EU ska ha på
              de gemensamma besluten. Där måste väl ändå Alf Svensson tillstå
              att det är en försämring för vårt land eftersom vi får färre röster
              i ministerrådet och att det är en nackdel att fler och fler beslut
              blir överstatliga, det vill säga att man inte kan stoppa dem.
            </seg>
            <seg n="38c168c8">
              Nu är det så det vet säkert Alf Svensson också att man oftast
              inte använder de här röstreglerna. De används ju bara i de fall
              då man inte är överens. Vad jag vet har Sveriges regering under
              förra året använt detta vid ett tillfälle, tror jag. Men det är
              ju i de fall då man inte är överens som det är så viktigt att
              det finns röstregler som gör att man kan påverka. Detta verkar
              Alf Svensson helt ha missat.
            </seg>
            <seg n="d219f3a1">
              Sedan beskyller han oss som inte gillar det här fördraget för
              att vi inte tycker om EU. Nej, vi tycker inte om den utveckling
              av EU som det här fördraget innebär. Jag skulle vilja se en annan
              utveckling, ett annat spår för EU.
            </seg>
            <seg n="c2f3e9dc">
              Det är precis som Alf Svensson säger: Om inte EU hade funnits
              i dag hade vi nog uppfunnit något annat. Men vi hade inte uppfunnit
              dagens EU. Vi hade inte gjort det. Det skulle ha varit något helt
              annat samarbete som vi skulle uppfinna, som inte på långa vägar
              liknar det som ni nu tänker rösta igenom i kväll.
            </seg>
          </u>
          <note type="speaker" n="12a0dfe1">
            Anf. 155 ALF SVENSSON (kd) replik:
          </note>
          <u who="unknown" xml:id="i-1cf95f670e22ff2a-1" n="fe86f815">
            <seg n="5cd14b54">
              Fru talman! Det skulle vara oerhört intressant, i varje fall
              för mig, om Holm berättade hur det EU skulle se ut som inte på
              långa vägar skulle vara likt det EU som vi nu har.
            </seg>
            <seg n="e8bf2500">
              En sak är helt säker: Vi kommer under alla omständigheter för
              all framtid att ha ett EU med brister och tillkortakommanden som
              inte är fullkomligt. Om Holm tror att det går att åstadkomma något
              någonstans som är fullkomligt har vi därvidlag helt olika uppfattningar
              om vad vi människor kan prestera.
            </seg>
            <seg n="802dbe5d">
              Sedan är det ju inte så enkelt för oss, Holm, att riktigt hålla
              reda på vad Miljöpartiet som parti står för i de här frågorna.
              Att ni har invändningar, det vet vi. Ni har tidigare haft ståndpunkten
              att Sverige skulle ut ur EU. Nu vet vi, som har sagts tidigare,
              att en omröstning bland Miljöpartiets medlemmar har gett ett annat
              resultat.
            </seg>
            <seg n="452b7cf0">
              Och så är det detta: Ständigt talas det om försämringar. Jag
              kan naturligtvis tillstå att det är lättare att få stor representation
              om det är få länder i EU eller vad vi än talar om för församlingar,
              sammanslutningar och beslutsgemenskaper. Men man måste ställa
              detta mot det faktum att det nu är 27 länder, och jag ser som
              en europeisk förbättring att utvidgningen har skett. Och någonstans
              måste gränserna dras. Någonstans måste begränsningen ske. Jag
              kan då naturligtvis tycka att den kunde ha varit mer förmånlig
              för vårt land, men summan av kardemumman är att den här kompromissen
              är försvarbar och acceptabel.
            </seg>
          </u>
          <note type="speaker" n="771a7fa2">
            Anf. 156 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-6" n="2f986288">
            <seg n="322cd659">
              Fru talman! Utvidgningen är bra. Vi förnekar inte det. Det är
              en strävan som Miljöpartiet alltid har haft vi vill se ett alleuropeiskt
              samarbete baserat på mellanstatlighet. Vi har ingenting emot det.
            </seg>
            <seg n="a6f79f15">
              Att rösta nej till Lissabonfördraget innebär inte heller att
              utvidgningen stoppas. Carl Bildt, Sveriges utrikesminister, säger
              att det går att ta in fler länder, men det blir mer besvärligt.
              Det sade han efter senaste EU-toppmötet i somras efter det irländska
              nejet. Men det innebär inte att utvidgningen stoppas om Lissabonfördraget
              försvinner. Det är väldigt viktigt att påtala detta.
            </seg>
            <seg n="ac471237">
              Alf Svensson, vi har precis samma uppfattning. Det handlar om
              kompromisser. Skillnaden är att Miljöpartiet anser att detta är
              en dålig kompromiss som kunde ha varit mycket bättre, framför
              allt när det gäller de frågor som handlar om framtiden, till exempel
              klimatfrågorna, där EU inte tar några nya steg alls utan håller
              fast vid det gamla, och där man försämrar spelreglerna, det vill
              säga inflytandet för medborgarna i EU att känna delaktighet i
              de beslut som fattas.
            </seg>
            <seg n="7e658d10">
              Vi tror inte att mer överstatlighet ger mer delaktighet för medborgarna.
              Tvärtom kommer det att leda till att avståndet mellan väljare
              och beslutsfattare ökar.
            </seg>
            <seg n="ef27d001">
              Vi kan ta en så enkel sak som att vi riksdagsledamöter representerar
              ungefär 25 000 väljare, medan en EU-parlamentariker representerar
              630 000 väljare. Det är skillnad, och då är det också svårare
              att förankra beslut. Därför tycker vi inte att för många beslut
              ska fattas på EU-nivå.
            </seg>
            <seg n="9f2feb1c">
              Det finns dock områden, till exempel miljö- och klimatområdet,
              där vi måste fatta överstatliga beslut, på EU-nivå.
            </seg>
          </u>
          <note type="speaker" n="9e45329d">
            Anf. 157 ALF SVENSSON (kd) replik:
          </note>
          <u who="unknown" xml:id="i-1cf95f670e22ff2a-2" n="fe86f815">
            <seg n="47a6ccfa">
              Fru talman! Det var roligt att höra att det finns områden där
              vi måste fatta överstatliga beslut. Det är en sinnets förändring
              som kommer från miljöpartistiskt håll, och den hälsar vi välkommen.
              Utvidgningen är bra, säger Holm. Det var roligt att höra. Mellanstatlighet
              förespråkas.
            </seg>
            <seg n="ede46d93">
              Jag har roat mig med att från historieatlaser ta fram transparanger;
              jag vet att de inte längre heter transparanger, men vad de än
              heter har jag lagt dem på varandra 300 år tillbaka i tiden. På
              så sätt kan vi verkligen se hur sönderskuret Europa är av länders
              gränser. Om man då talar om mellanstatlighet menar Holm alltså
              att vi skulle behållit de som jag kallar artificiella gränserna
              och trott att det på något sätt hade varit fredsfrämjande. Det
              tror inte jag.
            </seg>
            <seg n="0af48ab8">
              Sedan sades det att det enligt Carl Bildt går att ta in fler
              länder med det gamla fördraget, Nicefördraget, men det blir besvärligt.
              Men låt oss då se till att underlätta möjligheten ifall ni tycker
              att det är bra att utvidga.
            </seg>
            <seg n="d0e27c40">
              Holm säger också att EU inte tar några steg alls beträffande
              miljöfrågan. Det är väl inte att begära att alla ska säga ja och
              amen till det påståendet, men under alla omständigheter är det
              bra att EU finns så att det kan tas steg i miljöfrågan, eftersom
              det är en av de absolut viktigaste frågorna för framtiden.
            </seg>
          </u>
          <note type="speaker" n="3574830c">
            Anf. 158 MARIANNE BERG (v):
          </note>
          <u who="marianne_berg_455b30" xml:id="i-787af6e3ed8a5243-0" n="daa45c72">
            <seg n="a72d306a">
              Fru talman! Vi slapp flaggan och vi slapp hymnen, men vad fick
              vi i stället? Jo, ett nygammalt fördrag. För en del i denna kammare
              är detta en favorit i repris, det förstår jag. Det är som en gammal
              schlager med många hack i skivan den hackar och hackar på samma
              ställe för att sedan mala vidare på i stort sett samma spår.
            </seg>
            <seg n="90ea8567">
              För mig känns det lite märkligt att stå här och debattera Lissabonfördraget
              som i och med Irlands nej fallit, allt enligt EU:s egna regler
              om fördragsändringar. Vad är demokratin värd i detta läge, undrar
              jag. Jag vill säga att den är värd noll, verkligen noll. Jag tycker
              att vi och många EU-länder med oss ska skämmas för att vi inte
              respekterar Irlands folkomröstning som resulterade i ett klart
              och tydligt sade nej till fördraget. I stället ska vi köra på.
            </seg>
            <seg n="7c5d83ed">
              I regeringens proposition sägs inte med ett enda ord ifall man
              över huvud taget analyserat Irlands nej. Inte heller nämns någonstans
              i propositionen ordet respekt, alltså för den irländska folkomröstningen.
              Högerregeringen vill som vanligt bara köra på. Högeralliansen
              och Socialdemokraterna anser inte att ratificeringsprocessen bör
              avbrytas och att regeringen bör eller rättare sagt ska känna sig
              manad att ta initiativ till vidare fördragsförhandlingar. Nej,
              tydligen inte. Det är bara att köra på.
            </seg>
            <seg n="4285d23a">
              Var finns demokratin? Jag ser den i alla fall inte när det gäller
              det här ärendet. Det är inte bara sorgligt utan också ett hån
              mot alla oss som vill arbeta för demokratiska processer med allt
              vad det innebär. Men som jag sagt tidigare kör regeringen bara
              på, sorgligt nog, vill jag understryka, med stöd av Socialdemokraterna.
              Det är verkligen illa.
            </seg>
            <seg n="04afc6c6">
              Fru talman! Att förneka att mer makt och beslutande förs över
              till EU innebär enligt min mening att de som förnekar detta bär
              enorma skyddsglasögon och säkerligen också öronproppar. De vill
              varken se eller höra vad Lissabonfördraget innebär för Sverige.
              De vill se allt i något slags rosa skimmer, men den dag kommer
              då detta skimmer har försvunnit. Vad säger de då? Naturligtvis
              ingenting. Det är som vanligt; troligen kommer de bara att tralla
              på som om ingenting har hänt. Då ska jag göra något som jag aldrig
              annars brukar göra, nämligen ropa ut: Vad var det jag sade!
            </seg>
            <seg n="072785e6">
              Jag vill naturligtvis inte uppleva detta. Därför skulle jag bli
              väldigt glad, ja nästan jublande glad, om riksdagen i dag röstade
              för Vänsterpartiets vilandeförklaring detta för att vi ska kunna
              arbeta vidare med fördraget. Vi har inte så bråttom. Till det
              kommer att vi då också visar respekt för Irlands folkomröstning.
              En folkomröstning, mina vänner, är verkligen sann demokrati.
            </seg>
            <seg n="c7bf469f">
              Ni, folkets förtroendevalda, som är för fördraget vill i denna
              riksdag inte ens följa EU:s egna regler för fördragsändringar.
              Då är det inte bara illa utan riktigt illa, vill jag påstå. Kanske
              är det egentligen inte så konstigt för ni vill ju inte tillåta
              svenska folket att säga sitt genom en folkomröstning. Svider det
              fortfarande så mycket efter den förra folkomröstningen eller vad
              beror det på? Det är i alla fall i mina ögon inte demokrati. När
              det gäller en så här stor fråga undrar jag: Är det inte förmätet
              att som förtroendevald helt strunta i dem som valt in oss? Jo,
              enligt mitt tycke är det så.
            </seg>
            <seg n="8c88390b">
              Vem minns inte, när vi gick med i unionen 1995, vad vi blev lovade
              och garanterade angående den svenska alkoholpolitiken. Vad har
              hänt med de löftena? Av de garantierna bidde det bara en tumme,
              och knappast ens det. Ingen i denna kammare kan väl förneka det.
            </seg>
            <seg n="bc32bd0e">
              Vad mer blev vi lovade? Jo, upprätthållande av den svenska arbetsrättsmodellen.
              Den svenska arbetsmarknadens grundbult är att de fackliga organisationerna
              och arbetsgivarna agerar som självständiga parter genom att reglera
              angelägna sakfrågor såsom lön, arbetstider, semestrar och så vidare
              genom kollektivavtal. Många har pratat om det i dag. Dessa viktiga
              funktioner är ett sätt att ställa upp en tydlig linje för att
              jag som anställd inte säljer ut mitt arbete till underpris. Kollektivavtal
              utgör också grunden för konflikträtten.
            </seg>
            <seg n="94ba756f">
              Vad hände med de garantier vi fick 1994 om att upprätthålla arbetsrätten?
              Inget. Det finns väl inte någon i denna kammare, eller någon annan
              som lyssnar, som kan blunda för det. Ett tydligt exempel är den
              så kallade Lavaldomen, det allvarligaste hotet mot den svenska
              fackföreningsrörelsen på över hundra år. Fackföreningarna får
              enligt EG-domstolen inte använda stridsåtgärder för att få till
              stånd hela innehållet i kollektivavtalen, endast miniminivåerna.
              Lagar, regler och avtal får inte försvåra kapitalets rörelsefrihet
              eller diskriminera utländska företag. Det blev resultatet av 1994
              års löften.
            </seg>
            <seg n="a72aa00d">
              Fru talman! Våra grundlagar är i gungning. Det beror bland annat
              på att överstatligheten i ministerrådet kraftigt ökar genom att
              vetorätten avskaffas på en rad olika områden. Områden som kommer
              att föras över från enhällighet till majoritetsbeslut är bland
              annat social trygghet för arbetstagare, civilrätt, straffrätt,
              gränsavtal, invandrings- och asylpolitik, kulturpolitik, handelspolitik
              och energipolitik. När det gäller energipolitiken är det nog bara
              en tidsfråga när Sverige måste öppna för uranbrytning.
            </seg>
            <seg n="2713d832">
              Fru talman! När man på detta sätt går från krav på enhällighet
              till majoritetsbeslut godkänner man i princip att lagar kan stiftas
              mot enskilda länders vilja. Då, fru talman, spelar det ingen roll
              om så 100 procent av Sveriges riksdag har en annorlunda uppfattning
              i frågan. Med majoritetsbeslut kan man ändå i ministerrådet stifta
              lagar som nästan med en gång blir giltiga också i Sverige. Berör
              inte detta principerna för vårt statsskick? Jo, självklart. Det
              anser i alla fall Vänsterpartiet.
            </seg>
            <seg n="42cd28de">
              Till detta kommer mer. Om Lissabonfördraget godkänns ändrar domstolen
              namn till EU-domstolen. Det är kanske inte så märkvärdigt. Men
              då ska den även döma i frågor som gäller EU:s försvar och utrikes-
              och säkerhetspolitik. Vår alliansfrihet spolas då ut med badvattnet.
              Att domstolen ska ta över detta sägs av vår svenska domare, som
              i dag sitter i EG-domstolen.
            </seg>
            <seg n="ff5f12cc">
              Vänsterpartiet bad riksdagens utredningstjänst, RUT, att se över
              och beräkna hur mycket makt EU får med Lissabonfördraget. Det
              handlade inte om lite makt. Det handlar om en stor maktöverföring.
              Besluten med kvalificerad majoritet ökar på 16 områden, bland
              annat vad gäller den fria rörligheten för arbetstagare, transportpolitiken
              och områden inom straffrätt, polissamarbete samt asyl- och invandringspolitik.
              Antalet nya områden som EU får fatta beslut om uppgår till 56
              stycken. Det är inte lite. Det är en enorm maktöverföring.
            </seg>
            <seg n="113c939a">
              Lissabonfördraget är den överlägset största maktöverföringen
              sedan Sverige blev medlem 1995. Till detta kommer naturligtvis
              att vi på köpet får både en utrikesminister och en president.
              Men det får vi väl ta.
            </seg>
            <seg n="42869636">
              Lissabonfördraget leder till inskränkande av Sveriges självständighet
              och möjlighet att tala med egen röst i världen. Detta är en stor
              maktförskjutning som innebär en allvarlig inskränkning av öppningsorden
              i vår grundlag, där det står att all makt utgår från folket.
            </seg>
            <seg n="c829c89b">
              Fru talman! Jag vill avsluta anförandet med att vädja till riksdagen
              att rösta för vår vilandeförklaring. Så bråttom kan det väl ändå
              inte vara att rösta igenom det fördrag som nu ligger på bordet.
              Vi har en del att invänta, bland annat Stråths utredning. Till
              Socialdemokraterna vill jag säga att jag respekterar era åsikter
              och alla era andras också naturligtvis angående fördraget. Men
              ni måste väl ha kurage nog att rösta för reservation 5, som innebär
              ett juridiskt bindande undantag vad gäller vår arbetsrätt och
              våra kollektivavtal.
            </seg>
            <seg n="fd39c0b3">
              (Applåder)
            </seg>
          </u>
          <note n="c66876ed">
            I detta anförande instämde Josefin Brink, Siv Holma, Hans Linde,
            Lena Olsson och LiseLotte Olsson (alla v).
          </note>
          <note type="speaker" n="c0ddc23d">
            Anf. 159 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-6b2233e13276f0d2-4" n="8887340f">
            <seg n="32a02bb7">
              Fru talman! Jag tänker inte ge mig in och diskutera alla delar
              i Marianne Bergs inlägg. När hon börjar tala om att domstolen
              ska kunna döma om försvar och annat inser jag att hon inte har
              läst fördraget, för där finns tydliga skrivningar i bland annat
              den delen. Måhända är det samma problem när jag hör en del om
              andra områden.
            </seg>
            <seg n="49c65d9d">
              Fru talman! Visst borde det vara spännande för Vänsterpartiet
              att se att det nu i fördraget finns en avdelning som handlar om
              solidaritet, arbetstagares rätt till information och samråd inom
              företaget, förhandlingsrätt och rätt till kollektiva åtgärder,
              rätt till tillgång till arbetsförmedlingar, skydd mot uppsägning
              utan saklig grund, rättvisa arbetsförhållanden, förbud mot barnarbete,
              skydd av ungdomar i arbetslivet och möjligheten att kombinera
              familj och yrkesliv.
            </seg>
            <seg n="88743b03">
              Fru talman! Jag frågar mig om det är det här området som Vänsterpartiet
              vill ha ett undantag från. Är det det som ligger bakom Vänsterns
              krav?
            </seg>
            <seg n="08574bee">
              Fru talman! När jag hör Marianne Berg tala om respekt för demokratin
              och nämner Irland ställer jag mig frågan: Hur skulle vi tycka
              om Tyskland, Irland eller någon annan talade om hur vi ska fatta
              beslut eller hur vi skulle tolka en folkomröstning om vi hade
              haft någon? Vi hävdar vår rätt att fatta beslut själva när det
              gäller det tredje steget i EMU. Vi vill inte att någon annan ska
              tala om för oss vad som gäller där. Visst är det väl då ändå märkligt,
              fru talman, när Marianne Berg säger att det är respektlöst av
              oss att inte lägga oss i Irlands egen uttolkning av folkomröstningen?
            </seg>
          </u>
          <note type="speaker" n="bfeba030">
            Anf. 160 MARIANNE BERG (v) replik:
          </note>
          <u who="marianne_berg_455b30" xml:id="i-787af6e3ed8a5243-1" n="daa45c72">
            <seg n="4ff640b9">
              Fru talman! Jag börjar med det sistnämnda. Det handlar inte alls
              om respekt för Irlands folkomröstning. Det är EU:s egna lagar
              som innebär att Lissabonfördraget har fallit. Jag tycker att det
              är respektlöst att stå här och försöka driva igenom någonting
              som redan har fallit.
            </seg>
            <seg n="b0e2322d">
              Du talade om solidaritet, Kerstin Lundgren. Är jag för solidaritet?
              Ja, det kan du skriva upp att jag är. Sedan började du ta in en
              massa andra saker som jag inte alls har berört. Det är klart att
              jag solidariskt ställer upp på det. Men anledningen till att vi
              står här i dag och begär en vilandeförklaring är dels våra grundlagar,
              dels att vi vill ha ett juridiskt bindande undantag för våra kollektivavtal.
            </seg>
            <seg n="e8ca19ae">
              Du säger att jag inte har läst på. Jag undrar vem som läser på
              och inte läser på. Det är så här: Det finns en EG-dom som har
              utgått från Nicefördraget. Det pratar en domare själv om. Detta
              har allaredan varit uppe i dag. Jag vet inte om du var här och
              lyssnade då, Kerstin. Domaren säger så här i en intervju: Det
              finns redan en stadga om mänskliga och sociala rättigheter i anslutning
              till det nuvarande Nicefördraget i EU. I elva domar har domstolen
              direkt hänvisat till detta. Den spelar mycket stor roll för domstolens
              bedömning. Som jag ser det är stadgan bindande redan i dag. Skillnaden
              om den skrivs in i Lissabonfördraget vore att det blir svart på
              vitt att stadgan är bindande. Men någon skillnad i praktiken blir
              det alltså inte för domstolens bedömning jämfört med i dag. Det
              är Pernilla Lindh som har sagt det.
            </seg>
            <seg n="f1d5e347">
              En domare i EG-domstolen borde väl känna till detta. I samma
              artikel står det också så här: Om Lissabonfördraget godkänns ändrar
              domstolen namn till EU-domstolen. Det är inget märkvärdigt, som
              jag sade. Men: Då ska den även döma i frågor som gäller EU:s försvars-,
              utrikes- och säkerhetspolitik.
            </seg>
          </u>
          <note type="speaker" n="205ddd1a">
            Anf. 161 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-6b2233e13276f0d2-5" n="8887340f">
            <seg n="2350b27e">
              Fru talman! Jag noterar att Marianne Berg läser ur en pappersskrift,
              som förmodligen kommer från Vänsterpartiets kansli. Själv har
              jag valt att titta i fördraget. Där står det mycket tydligt vad
              som gäller för domstolen i den här delen.
            </seg>
            <seg n="ec6f5aa8">
              Fru talman! Jag tyckte inte heller att jag hörde vad det var
              Marianne Berg ville ha undantag från. Rätten till kollektivavtal
              och fackliga stridsåtgärder finns tydligt uttryckt. Det står mycket
              tydligt, kanske inte i Vänsterpartiets papper, men i det nya fördraget,
              som vi ska ta ställning till.
            </seg>
            <seg n="e044a540">
              Fru talman! När jag läste vilandeförklaringen tänkte jag: Men
              så spännande! Här har jag läst KU:s yttrande och remissyttranden,
              och ingen har pekat ut att det här rör någonting som handlar om
              kapitel 2-frågor. Jag måste avslutningsvis ställa frågan: Är det
              så att Marianne Berg, utan att ha sett någonting av det förut,
              har upptäckt att fördraget innebär hot mot yttrandefrihet, föreningsfrihet,
              mötesfrihet eller religionsfrihet, tvångsåtgärder mot enskilda,
              registrering av politisk åsikt eller införande av dödsstraff eller
              kroppsstraff? Är det den typen av insatser som ligger i fördraget?
              Det är de områdena som kapitel 2 pekar ut som grund för en vilandeförklaring.
            </seg>
            <seg n="fb576687">
              Vad har Marianne Berg och Vänstern upptäckt i fördraget som ingen
              annan, vare sig Lagrådet eller konstitutionsutskottet, har sett?
              Vänstern och Marianne Berg har upptäckt att det finns någonting
              i det här fördraget. Det har inte heller varit uppe i debatten
              tidigare, men någonting finns det uppenbarligen som det inte har
              berättats om tidigare men som rör de här områdena som grund för
              vilandeförklaring.
            </seg>
          </u>
          <note type="speaker" n="2a49c258">
            Anf. 162 MARIANNE BERG (v) replik:
          </note>
          <u who="marianne_berg_455b30" xml:id="i-787af6e3ed8a5243-2" n="daa45c72">
            <seg n="92a91e7d">
              Fru talman! Jag kan lugna Kerstin Lundgren med att jag varken
              är för dödsstraff eller kroppsaga.
            </seg>
            <seg n="54b51c96">
              När det gäller var jag får mina antaganden ifrån föreslår Kerstin
              Lundgren Vänsterpartiets kansli. Jag får mycket bra saker från
              dem, det ska jag säga, men detta är ur en intervju med Pernilla
              Lindh i Kommunalarbetaren. Hon tar fasta på det jag läste upp
              tidigare, alltså det vi vill med vår vilandeförklaring. Dels tassar
              vi för nära våra grundlagar, dels blir de enhälliga besluten majoritetsbeslut,
              det vill säga då kan det som vi fattar beslut om gå tvärsemot
              något några hundra mil längre ned i Europa. Jag läste upp det
              citatet innan, men det kanske inte Kerstin lyssnade på.
            </seg>
            <seg n="7da27969">
              Jag har inget mer att tillägga som svar på dina frågor, Kerstin.
              Jag sitter i konstitutionsutskottet, och när det gäller utskottets
              betänkande var ju även du tidigare inne på att det är en tolkningsfråga.
              Jag har i utskottet tolkat det så att Lissabonfördraget tassar
              för nära vår svenska grundlag och att vi behöver anta det med
              ett val emellan.
            </seg>
            <seg n="985f077a">
              Lagrådet säger också det, men andra väljer att läsa på s. 4.
              Jag har valt att läsa på s. 1.
            </seg>
          </u>
          <note type="speaker" n="2d89051a">
            Anf. 163 PER BILL (m):
          </note>
          <u who="per_bill_c30ad8" xml:id="i-13f7c95dd1dbd6d2-0" n="849e06d7" next="i-0baaf5d6227e3fc8-0">
            <seg n="8e624876">
              Fru talman! Jag lägger upp mina papper, men tyvärr finns inte
              Kommunalarbetaren med. Jag tänkte hålla mig till lite tråkigare
              skrifter, till exempel KU:s yttrande angående Lissabonfördraget
              och den här lilla boken om Sveriges grundlagar.
            </seg>
            <seg n="02d06da3">
              Det vi har just nu är lite av en KU-runda. Marianne Berg är,
              precis som hon sade, medlem av konstitutionsutskottet. Efter mig
              kommer Annie Johansson från Centerpartiet och Ingvar Svensson
              från Kristdemokraterna också att företräda KU. Tillsammans ska
              Annie, Ingvar och jag försöka ta er igenom en del av paragraferna.
              Det har nämligen inte varit alldeles glasklart att alla har förstått
              dem på samma sätt under den debatt som varit.
            </seg>
            <seg n="6ffb8a7a">
              De som säger att det behövs en lång och ordentlig debatt och
              att det är viktigt får sitt lystmäte i dag. Men jag tycker inte
              att vi har gjort annat än att diskutera och fundera över detta,
              både i konstitutionsutskottet och i ett särskilt gemensamt utskott
              som vi har tillsatt mellan KU och utrikesutskottet, det så kallade
              KUU. Det har hela tiden handlat om detta fördrag.
            </seg>
            <seg n="44ed248f">
              KU har mycket grundligt och omfattande undersökt de konstitutionella
              förutsättningarna för att Sverige ska kunna säga ja till Lissabonfördraget.
              Om jag gör en liten sammanfattning kan jag säga att vi har tittat
              på om det behövs någon grundlagsändring för tillträdet. Vi har
              också tittat på de grundläggande rättigheterna så som de är skrivna
              i boken Sveriges grundlagar . Vi har även tittat på de nationella
              parlamentens roll.
            </seg>
            <seg n="ee87a9f5">
              Vi har dessutom gått lite längre än vad regeringen har gjort
              genom att vi faktiskt tyckte att det var viktigt att granska Lissabonfördraget
              även mot våra andra grundlagar, till exempel tryck- och yttrandefrihetsgrundlagarna.
              Vi ville titta på öppenhetsfrågor. Vi ville titta på tryckfriheten
              och yttrandefriheten.
            </seg>
            <seg n="d961d897">
              Sammantaget på alla dessa områden har vi fått positiva svar:
              Det behövs ingen grundlagsändring. När det gäller de grundläggande
              rättigheterna finns det fullgoda möjligheter, och man kanske till
              och med kan se det som förbättringar, i och med att vi antar Lissabonfördraget.
              De nationella parlamentens roll blir större, och man kommer in
              tidigare i processen vilket jag tror är mycket viktigt.
            </seg>
            <seg n="3b1fbbb3">
              Även när det handlar om öppenhetsfrågor går vi åt rätt håll,
              även om jag tror att alla riksdagsledamöter i Sverige tycker att
              det går för långsamt, att andra gör för lite och spjärnar emot.
              Här tror jag att vi gärna skulle vilja ha kvalificerad majoritet
              och få fransmän och andra att förstå vikten av detta. Även när
              det gäller tryck- och yttrandefriheten konstaterar vi att ingenting
              ändras i och med Lissabonfördraget.
            </seg>
            <seg n="b005f9c5">
              Jag hoppas att många har läst vårt yttrande, för vi har verkligen
              försökt att ta det här på stort allvar, och jag blir faktiskt
              lite bekymrad när personer som är ersättare i konstitutionsutskottet
              använder diverse konstiga ord om vad KU är för något. Jag måste
              säga att det gör mig lite ont.
            </seg>
            <seg n="2c78b80f">
              Fru talman! Jag kommer från den akademiska världen, och när jag
              läser Lagrådets texter känner jag mig helt plötsligt som om jag
              vore tillbaka där. Man resonerar sig fram. Det är inte en politisk
              pamflett. Man säger att givet den här lagen ger det å ena sidan
              det här, å andra sidan det där. Man kan välja att se det si, man
              kan välja att se det så. Sammantaget kommer vi fram till, och
              så vidare.
            </seg>
            <seg n="7d7e334e">
              Det känns för oss som har tillbringat tid på universitet och
              högskolor som ett ganska trevligt sätt att resonera, ett sätt
              som faktiskt KU, om ni läser vårt yttrande, också använder sig
              av. Det är ganska mycket resonemang om hur man kan se på Lissabonfördraget
              givet våra grundlagar. Det finns vissa farhågor, men sedan kommer
              vi fram till att detta på det hela taget är bra alltså ett resonemang.
            </seg>
            <seg n="9e70432f">
              Risken med den typen av resonemang är naturligtvis att de som
              bara är ute efter politiska poäng kan riva ut en enda mening på
              s. 1 och slänga den i ansiktet på andra politiker och säga att
              Lagrådet sade tydligt och klart på s. 1 att så här är det. Då
              glömmer de bort att detta var en enda mening i ett långt resonemang.
            </seg>
            <seg n="8f6d2d73">
              Det vore tråkigt om vi använde Lagrådets och KU:s resonerande
              sätt att diskutera sig fram med positivt, negativt och sammantaget
              på det viset. Då får vi nämligen mer och mer av politiska pamfletter
              på områden där vi inte ska ha det.
            </seg>
            <seg n="040a7b86">
              Jag skulle vilja fråga Marianne Berg om det här med att vi skulle
              stoppa allting på grund av Irland, eller som någon sade tidigare
              i debatten: Redan när Frankrike sade nej borde vi ha stoppat upp
              alltihop. Menar ni verkligen att vi skulle använda den strategin
              för alla frågor? Hur blir det då med Kyotoavtalet till exempel?
              Om ett land som USA säger nej till Kyotoavtalet, borde vi då inte,
              i logik med det ni säger här, sätta stopp i alla länder för diskussioner
              om Kyotoavtalet? Det resonemanget blir för mig lite svårt att
              förstå.
            </seg>
            <seg n="ca8c9a5a">
              Fru talman! Jag vet att Annie Johansson kommer att gå mer på
              djupet i paragraferna, men det har tydligen varit lite problem
              att förstå en del av dem. Om vi vill förändra våra fyra grundlagar
              använder vi 8 kap. 15 § regeringsformen. Där står det i princip
              att först tar vi ett beslut. Det blir vilande. Sedan har vi ett
              val. Därefter tar vi ett exakt likalydande beslut där inte ens
              ett kommatecken har ändrats. Sedan har vi en förändring i en grundlag.
            </seg>
          </u>
          <note n="2c2a1f44">
            När det som i dag handlar om godkännande av ett fördrag använder
            vi oss av två andra kapitel i regeringsformen. Det är 10 kap.
            2 § som handlar om förpliktelser som Sverige får gentemot andra
            länder när vi godkänner ett fördrag. Dessutom använder vi oss
            av regeringsformens 10 kap. 5 § som handlar om överlåtelse av
            beslutanderätt. Det är alltså 10 kap. 2 § och 10 kap. 5 §, inte
            8 kap. 15 §.
          </note>
          <u who="per_bill_c30ad8" xml:id="i-0baaf5d6227e3fc8-0" n="849e06d7" prev="i-13f7c95dd1dbd6d2-0">
            <seg n="43eb783c">
              Då säger flera här att det här är konstigt. Jag tror att vi måste
              förstå att det finns en dualism i den svenska rättsordningen,
              det vill säga att vi har våra lagar men att vi också har fördrag
              som gör att vi får förbindelse med andra länder. Det är dualismen
              i rättsordningen. Det är ingenting konstigt.
            </seg>
            <seg n="cc5c3974">
              Fru talman! Någonting som inte stod nämnt i KU:s yttrande var
              vilandeförklaring. Det beror mycket på det som Kerstin Lundgren
              från Centerpartiet sade alldeles nyss. Det handlar ju om helt
              andra saker. Det handlar om de grundläggande fri- och rättigheterna
              enligt grundlagen. Vi fick en lång uppräkning av dessa.
            </seg>
            <seg n="b6fecadc">
              Vilandeförklaringen är tillämplig på detta område, men den är
              inte tillämplig till exempel om några här i kammaren, som jag
              vet, inte gillar konflikträtten och är rädda för ordningen på
              den svenska arbetsmarknaden. Den är heller inte tillämplig, som
              någon trodde, för att invänta en utredning. Det är inte det som
              2 kap. 12 § i regeringsformen handlar om, att vi ska invänta en
              utredning.
            </seg>
            <seg n="73e6f9ef">
              Fru talman! Jag skulle faktiskt vilja ha och jag hoppas att vi
              senare i debatten får en tydligare förklaring till vad man syftar
              till när man hävdar att vi ska ha en vilandeförklaring enligt
              regeringsformens 2 kap. 12 §.
            </seg>
          </u>
          <note type="speaker" n="e90be601">
            Anf. 164 ANNIE JOHANSSON (c):
          </note>
          <u who="annie_johansson_b0eb81" xml:id="i-1af552817b85491e-0" n="ec5f728c" next="i-fdb3ba43654f355a-0">
            <seg n="49b61c45">
              Fru talman! Lissabonfördraget väcker många känslor. Motståndare
              till fördraget målar med den allra svartaste färgen på penseln
              upp framtidsutsikterna med ett nytt fördrag. Vad ett nej till
              Lissabonfördraget innebär är, som sagts tidigare, ett ja till
              Nicefördraget.
            </seg>
            <seg n="68f9fe3a">
              Ett nej till Lissabonfördraget innebär inte att vi ska lämna
              EU. Ett nej till Lissabonfördraget innebär inte någon sorts protestaktion
              mot ett byråkratiskt och svårtstyrt EU. Ett nej innebär att motståndarna
              till fördraget accepterar gällande fördrag och ordning i dagens
              europeiska union.
            </seg>
            <seg n="a6ce1b36">
              Uppenbarligen är det för motståndarna en tillfredsställande ordning
            </seg>
            <seg n="e083cd82">
              Uppenbarligen är det så att de som hävdar ett nej till Lissabonfördraget
              tycker att dagens regler i EU är så briljanta att man vill behålla
              dem. Uppenbarligen vill inte motståndargänget i riksdagen
            </seg>
            <seg n="5cbb4772">
              Man tycker heller inte att EU ska ansluta sig till Europakonventionen,
              eftersom ett bibehållande av Nicefördraget gör att EU inte är
              en juridisk person. Man tycker dessutom inte att medborgare i
              EU ska få uppmanings- och initiativrätt till kommissionen.
            </seg>
            <seg n="a94b16e2">
              Det är uppenbarligen lågprioriterade frågor för motståndarna
              här i riksdagen. I stället vill de som säger nej till Lissabonfördraget
              ha det precis som det ser ut i dag.
            </seg>
            <seg n="23fa836d">
              Fru talman! Jag är en stor entusiast av Europa, för EU, för ett
              EU med fri rörlighet. Centerpartiet vill ha ett smalt EU och ett
              vasst EU, ett EU som lägger full kraft på de gränsöverskridande
              frågorna, såsom miljö, utrikespolitik och brottsbekämpning. Vi
              vill ha ett EU som finns till för sina medborgare och som tar
              till vara våra fri- och rättigheter och samtidigt är välkomnande,
              tryggt, rättssäkert och tolerant.
            </seg>
            <seg n="c79b9b01">
              EU-samarbetet är positivt för Europa. Det är en viktig politisk
              nivå för att hantera gränsöverskridande frågor. För oss i Centerpartiet
              är EU-samarbetet också ett tecken på öppenhet öppenhet mellan
              länder, öppna gränser som möjliggör kunskapsutbyte, utveckling,
              bättre välfärd och ekonomisk tillväxt. Öppenheten och gemenskapen
              har också fördjupats av de gemensamma texter som antagits. Nu
              står Lissabonfördraget för dörren. Det är en text som Europa behöver,
              inte minst på grund av att antalet medlemsländer växer. Alla länder
              måste kunna delta på lika villkor och kunna påverka på samma sätt.
            </seg>
            <seg n="08cd6932">
              Det nya fördraget är bra för Europa. Det är också bra för Sverige.
              EU måste bli mer effektivt och mer beslutskraftigt. Med en gemensam
              ram kan vi på bästa sätt ta till vara möjligheterna med ett utvidgat
              Europa. Men vi kan också möta de utmaningar som en alltmer globaliserad
              värld och integrerad union innebär.
            </seg>
            <seg n="4b939bfa">
              För mig och Centerpartiet, som värnar det öppna Europa, är det
              mycket välkommet att EU genom att bli en juridisk person nu kan
              anslutas till Europakonventionen och att EU nu får en rättsligt
              bindande stadga för mänskliga fri- och rättigheter för medborgarna
              som man också kan hänvisa till i domstolsmål.
            </seg>
            <seg n="8dd792f2">
              Det är viktigt för oss att utvecklingen nu går mot ett EU som
              är starkare, flexiblare och mer effektivt. Då får vi också verktygen
              för att med gemensam front möta klimathoten, att kraftfullt motverka
              internationell brottslighet och att fortsätta arbetet för fred
              och säkerhet i Europa.
            </seg>
            <seg n="09bb4714">
              Fru talman! Dessa är sakfrågorna, och till dem är jag mycket
              positivt inställd. Som centerpartist tycker jag snarare att det
              är synd att Lissabonfördraget inte är lika tydligt inom den gemensamma
              säkerhets- och utrikespolitiken som det är inom det rättsliga
              samarbetet.
            </seg>
            <seg n="edb6fe87">
              Formfrågan rör det som konstitutionsutskottet särskilt har granskat,
              och i ett yttrande till utrikesutskottet har vi anfört att beslutet
              kan fattas med tre fjärdedels majoritet av de röstande, enligt
              10 kap. 5 § första stycket tredje meningen i regeringsformen.
              En omröstning där tre fjärdedelar av de röstande förenar sig är
              enligt förarbetena lika konstitutionellt tungt som att välja beslut
              med anledning av stiftande av grundlag, det vill säga två riksdagsbeslut
              med mellanliggande val lika konstitutionellt tungt.
            </seg>
            <seg n="564a651f">
              Förutom att vara lika konstitutionellt tungt är det dessutom
              politiskt tungt att få en bred uppgörelse i riksdagen. Hela 75
              procent av ledamöterna måste tycka lika. Denna kvalificerade majoritet
              hör till de absoluta ovanligheterna i den här riksdagen.
            </seg>
            <seg n="d5f5bdcb">
              För att nu återgå till knastertorr konstitutionell svenska kan
              jag säga att vid både tillträdet till Amsterdamfördraget och Nicefördraget
              båda fördragen rörde överlåtelse av beslutanderätt fattade man
              beslut genom tre fjärdedels majoritet i riksdagen.
            </seg>
            <seg n="44c0519f">
              KU tog i vår beredning av ärendet upp frågan om Lissabonfördraget
              kan beslutas inom ramen för gällande grundlag eller om den måste
              ändras. Vi analyserade då om Lissabonfördraget handlar om överlåtelse
              av beslutanderätt som rör principerna för statsskicket. Samma
              krav på fri- och rättighetsskyddet som stadgas i regeringsformen
              och i Europakonventionen måste också vara desamma inom det samarbetsområde
              till vilket överlåtelse sker.
            </seg>
          </u>
          <note n="019bf137">
            Konstitutionsutskottet menar att fri- och rättighetsskyddet förstärks
            och att de krav som uppställs i 10 kap. 5 § första stycket regeringsformen
            avseende fri- och rättighetsskyddet är tillgodosett.
          </note>
          <u who="annie_johansson_b0eb81" xml:id="i-fdb3ba43654f355a-0" n="ec5f728c" prev="i-1af552817b85491e-0">
            <seg n="7cd0487e">
              Konstitutionsutskottet menar också att ingen grundlagsändring
              är nödvändig för anslutningen till Lissabonfördraget. Vi anser
              inte att beslutsöverlåtelsen är otillåten enligt 10 kap. 5 § i
              regeringsformen, och grunderna för det svenska statsskicket rubbas
              inte. Riksdagen är fortfarande det främsta statsorganet, och den
              fria åsiktsbildningen är fortfarande densamma.
            </seg>
            <seg n="045c154f">
              Konstitutionsutskottet tycker, för att vara extra tydlig, att
              ett godkännande av Lissabonfördraget kan ske inom ramen för den
              grundlag som nu gäller. I detta står fem partier eniga, och i
              detta är också Lagrådet, med några av landets absolut högsta jurister,
              enigt.
            </seg>
            <seg n="4c681e72">
              En annan viktig fråga för konstitutionsutskottet har varit fri-
              och rättighetsskyddet. KU anser att ett fullgott fri- och rättighetsskydd
              inom EU är en förutsättning för att Sverige ska överlåta beslutanderätt
              till EU. Därför välkomnar vi den grundläggande stadgan som nu
              blir rättsligt bindande. Vi markerar också med anledning av att
              EU ansluter sig till Europakonventionen att vår principiella inställning
              och uppfattning är att Europadomstolen ska ha en överordnad ställning
              som uttolkare av Europakonventionens fri- och rättighetsskydd.
              Vi menar också att rättsakter, som på tryck- och yttrandefrihetens
              områden från svensk sida uppfattas som konstitutionellt oacceptabla,
              inte ligger inom det område där beslutanderätt har överlåtits.
              Sådana frågor kräver i framtiden grundlagsändring och överlåtelse
              av ny beslutanderätt till EU.
            </seg>
            <seg n="41b0c528">
              Sverige och EU behöver Lissabonfördraget. Vi behöver ett öppnare
              och mer demokratiskt EU. Vi behöver tydligare rättigheter för
              medborgarna. Vi behöver regler så att vi mer sammanhållet kan
              agera internationellt. Vi behöver vassa regler så att klimatfrågan
              blir en uttrycklig uppgift för unionen. Vi behöver ett EU som
              får bättre verktyg för den gränsöverskridande brottsligheten.
              Vi behöver redskap så att utvidgningen kan fortsätta.
            </seg>
            <seg n="1f5c41a3">
              Lissabonfördraget rustar EU för att bättre möta globaliseringens
              utmaningar. Jag vill se ett Europa och ett samarbete mellan Europas
              länder där frihet, säkerhet och rättvisa är ledord. Lissabonfördraget
              möjliggör att EU kan agera mer kraftfullt på dessa områden och
              att samarbetet blir mer öppet, mer demokratiskt och mer effektivt.
              Därför är det så viktigt att vi ratificerar fördraget.
            </seg>
          </u>
          <note n="6db5170e">
            Fru talman! Jag yrkar bifall till samtliga punkter i utrikesutskottets
            betänkande. Jag yrkar också avslag på Vänsterpartiets yrkande
            om vilandeförklaring.
          </note>
          <note type="speaker" n="6fa5f7b6">
            Anf. 165 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-7" n="2f986288">
            <seg n="2f1da1c3">
              Fru talman! Jag vill börja med att säga att inte heller Miljöpartiet
              accepterar Nicefördraget. Vi vill se ett annat Lissabonfördrag
              än detta. Den här okritiska hejaramsan om Lissabonfördraget gör
              mig mörkrädd.
            </seg>
            <seg n="3da12f0b">
              Annie Johansson säger att det är byråkrati med en kommissionär
              per medlemsland. Byråkrati? Så länge EU-kommissionen har de maktbefogenheter
              den har är det avgörande att varje land har en EU-kommissionär.
              Jag vet att det fanns liknande diskussioner för tio år sedan,
              det vill säga att om EU skulle utvidgas med tio länder skulle
              det bli tio nya kommissionärer. Då skulle kommissionen aldrig
              fungera. Sanningen är att även nuvarande EU-kommissionär Margot
              Wallström säger att det fungerar alldeles utmärkt.
            </seg>
            <seg n="ceeb59b8">
              Någon brist på lagförslag från EU-kommissionen har det inte blivit
              med 27 EU-kommissionärer.
            </seg>
            <seg n="97b97749">
              Annie säger också att det är jättebra att rättighetsstadgan blir
              juridiskt bindande. Men Regeringsrätten säger i sitt remissvar
              att det är högst oklart vilken ställning stadgan kommer att få
              och att EG-domstolens praxis framöver kommer att avgöra hur den
              ska hanteras.
            </seg>
            <seg n="a34d3982">
              När det gäller de arbetsrättsliga frågorna vet vi också att den
              svenska domaren i EG-domstolen Pernilla Lindh säger att man redan
              i dag tar hänsyn till denna stadga när man fattar beslut i EG-domstolen.
              Vilken betydelse har detta? Varför är det så viktigt att detta
              ska ratificeras? Jag förstår inte detta.
            </seg>
            <seg n="95cdb41f">
              Smalt men vassare. Men hur mycket smalare blir detta? Blir inte
              Lissabonfördraget mycket tjockare? På 68 nya politiska områden
              får EU mer att säga till om. Det finns inte en skymt av att EU
              skulle bli mindre byråkratiskt av Lissabonfördraget. I så fall
              undrar jag om vi har läst samma fördrag.
            </seg>
          </u>
          <note type="speaker" n="45ce0901">
            Anf. 166 ANNIE JOHANSSON (c) replik:
          </note>
          <u who="annie_johansson_b0eb81" xml:id="i-118aa3004759006d-0" n="ec5f728c">
            <seg n="ddc233d7">
              Fru talman! Jag är helt övertygad om att vi har läst samma fördrag
              men att vi har olika glasögon när vi läser artiklarna.
            </seg>
            <seg n="5c567876">
              Jag är också medveten om att både Miljöpartiet och Vänsterpartiet
              har hoppat över vissa artiklar när ni har läst fördraget, bland
              annat artikel 28 som garanterar kollektivavtal och strejkrätt.
            </seg>
            <seg n="86eb4aac">
              Ulf Holm säger att han inte vill ha Nicefördraget utan att han
              vill ha ett annat fördrag. Jag kan bara med glädje ta emot detta.
              För bara några månader sedan ville ni lämna EU, och nu har ni
              kommit så pass långt och är så pass konstruktiva att ni faktiskt
              vill skapa ett helt nytt fördrag.
            </seg>
            <seg n="e0e54ebe">
              Jag skulle vilja påpeka att den rättsligt bindande stadgan är
              viktig för EU. Den rättsligt bindande stadgan är viktig för de
              medborgare som nu kan hänvisa till denna i domstolsmål. Den har
              använts i praxis, som Pernilla Lindh mycket riktigt lyfter fram.
              Jag tycker också att det är viktigt att föra in den som ett tillägg
              till Lissabonfördraget.
            </seg>
            <seg n="ff6ab068">
              Ulf Holm frågar mig också på vilka områden EU har blivit vassare.
              Det är många områden som EU har blivit vassare på, inte minst
              inom det rättsliga samarbetet, där vi går från enhälligt beslut
              till kvalificerat beslut. Det är jätteviktigt att vi kan jobba
              mer mot gränsöverskridande brottslighet, människohandel och terrorism.
              EU får nu verktyg att jobba med detta.
            </seg>
            <seg n="369a795a">
              Det finns också vissa helt nya kompetenser för EU. Jag välkomnar
              dem. EU ska bli smalare på rätt sätt. Jag säger absolut inte nej
              till att EU ska pyssla med gemensamt humanitärt bistånd, med en
              mer öppen och effektiv administration, med gemensamma åtgärder
              mot människohandel, med villkor för medborgarinitiativ och exempelvis
              en utträdesparagraf. Jag välkomnar de besluten, och jag tycker
              att EU har fått nya verktyg och områden som väl passar in i det
              Centerpartiet driver.
            </seg>
          </u>
          <note type="speaker" n="ae8860d7">
            Anf. 167 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-8" n="2f986288">
            <seg n="3abfbeb9">
              Fru talman! Jag frågade på vilka områden EU hade blivit smalare.
              Annie Johansson svarade på något helt annat. Vi kanske inte bara
              har olika glasögon utan också olika hörförmåga i dessa frågor.
            </seg>
            <seg n="ccd34971">
              Det är bra att Annie Johansson är tydlig. Centerpartiet kan inte
              och vill inte driva miljöfrågor på internationell nivå. Hon säger
              att hon är helt nöjd med detta och de beslutskompetenser som finns
              i Lissabonfördraget. Då ska man vara medveten om att alla de som
              bestämmer EU-länderna har sagt att vi inte ska öppna för en ny
              fördragsändring de närmaste 1020 åren. Då är detta chansen att
              försöka få in något om klimat- och miljöfrågor. EU får inga nya
              verktyg alls på dessa områden. Det tycker tydligen Annie Johansson
              är helt okej. Då tar man inte framtidens utmaningar på allvar.
              Då skulle man faktiskt se till att agera för att göra någonting
              nu. Det är en av anledningarna till att vi säger nej. Vi vill
              se ett annat fördrag.
            </seg>
            <seg n="d9edb4ad">
              Det här betyder också att Annie inte bryr sig om den svenska
              modellen. Det är inte klart och tydligt. Man ändrar inte grundartiklarna
              i fördraget som har legat till grund för EG-domstolens beslut
              i Lavalfrågan. Då accepterar ni att det får vara så. Det är kanske
              ingen överraskning, men det är bra om väljarna får veta att Centerpartiet
              absolut inte försvarar den svenska modellen.
            </seg>
            <seg n="53735686">
              Sedan var det frågan om rättighetsstadgan. Du kan inte på allvar
              säga att invånarna i medlemsländerna inte har haft detta skydd
              innan. Alla länder i EU är medlemmar i Europarådet. Europarådets
              konventioner är just skyddet för mänskliga rättigheter. Det är
              de som ansvarar för detta. Rättighetsstadgan är inget annat än
              just Europarådets konventioner. Då är det Europadomstolen som
              avgör dessa frågor. Det är en viktig skillnad.
            </seg>
          </u>
          <note type="speaker" n="515cd3ea">
            Anf. 168 ANNIE JOHANSSON (c) replik:
          </note>
          <u who="annie_johansson_b0eb81" xml:id="i-118aa3004759006d-1" n="ec5f728c">
            <seg n="18b638f7">
              Fru talman! Europas medborgare står under Europakonventionens
              beskydd. Men jag är också glad att med Lissabonfördraget står
              även institutionerna i EU under Europakonventionens skydd för
              mänskliga fri- och rättigheter.
            </seg>
            <seg n="037e0cf9">
              Jag kan ta upp artikel 28 i avdelning IV som handlar om solidaritet,
              som Miljöpartiet vill ha undantag från. Artikel 28 handlar om
              förhandlingsrätt och rätt till kollektiva åtgärder. Det har varit
              en springande punkt under hela dagens diskussion. Det står att
              arbetstagare och arbetsgivare, eller deras respektive organisationer,
              i enlighet med unionsrätten samt nationell lagstiftning och praxis
              har rätt att förhandla och ingå kollektivavtal på lämpliga nivåer
              och att i händelse av intressekonflikter tillgripa kollektiva
              åtgärder för att försvara sina intressen inbegripet strejk. Det
              är vad som står i det liggande Lissabonfördraget. Detta vill alltså
              både Miljöpartiet och Vänsterpartiet ha ytterligare undantag från
              för att stärka den svenska modellen.
            </seg>
            <seg n="c216f52b">
              Jag skulle vilja säga, tillsammans med Socialdemokraterna, LO,
              Socialistinternationalen och Europafacket, att det som står här
              är en garant för den svenska modellen. Vi politiker i Sveriges
              riksdag ska fortsätta att hävda den svenska modellen på europeisk
              nivå.
            </seg>
            <seg n="40d59871">
              Jag är också glad att Lissabonfördraget innehåller skrivningar
              om miljöpolitik. Jag är glad som många på allianssidan har sagt
              till Miljöpartiet tidigare att Miljöpartiet nu har lämnat det
              aktiva motståndet mot EU och jobbar på ett mer konstruktivt plan
              och till och med är berett att fila på ett nytt fördrag för EU.
            </seg>
          </u>
          <note type="speaker" n="9f9a1039">
            Anf. 169 INGVAR SVENSSON (kd):
          </note>
          <u who="ingvar_svensson_8d7de2" xml:id="i-1cf95f670e22ff2a-3" n="15971919">
            <seg n="3acfdcca">
              Fru talman! Jag gifte mig för lite över 41 år sedan. Det har
              väl ingen konstitutionell betydelse, säger ni. Nej det har det
              inte. Men det är en ganska intressant tanke att i samma ögonblick
              som jag gifte mig överlät jag en del av mina personliga beslutsbefogenheter.
              Det är alltså så att varje samarbete, oavsett om det är frivilligt,
              innebär att man överlåter beslutsbefogenheter. Det är inget konstigt
              med det. Man kunde nästan tro av den här debatten att det skulle
              vara konstigt.
            </seg>
            <seg n="60894d2d">
              Fru talman! Lissabonfördraget torde vara det sista stora fördraget
              under överskådlig tid för den europeiska unionen. Om det får träda
              i kraft skulle jag tro att det dröjer mycket länge innan man tar
              sig an de stora institutionella frågorna.
            </seg>
            <seg n="9860b008">
              Lissabonfördraget har blivit ett tilläggsfördrag, men det har
              varit på agendan ända sedan Nicefördraget antogs i december 2000.
              Det ratificerades senare, men själva regeringskonferensens slutpunkt
              var i december år 2000.
            </seg>
            <seg n="08d1bdc3">
              Det har slitits och släpats med det här i det europeiska konventet,
              där bland annat Göran Lennmarker och jag var två av riksdagens
              fyra delegater vid det tillfället, och i två regeringskonferenser.
            </seg>
            <seg n="c761e238">
              Vi är nu framme vid en ratificeringsprocess i Sverige. Jag tänkte
              försöka peka på en del konstitutionella bitar i det hela, men
              först tänkte jag ta upp ett par frågeställningar som har figurerat
              lite i debatten och som kanske inte direkt har konstitutionella
              aspekter.
            </seg>
            <seg n="658c0084">
              Det har nämnts i åtminstone ett par inlägg att vi skulle få en
              EU-president. Det står inte så i den svenska översättningen, utan
              det står vald ordförande.
            </seg>
            <seg n="075ef97d">
              Jag har fått en del mejl om det här med president, och jag började
              titta på detta. I den engelska översättningen står det mycket
              riktigt president . Men det intressanta är att om vi tittar på
              den engelska översättningen får vi inte bara en president i EU
              utan tre presidenter en för Europeiska rådet, en för kommissionen
              och en för Europaparlamentet. Den intressanta frågeställningen
              är: Kommer den här valde ordföranden att ha presidentiella befogenheter?
              Svaret är nej.
            </seg>
            <seg n="a8aab276">
              Det finns en annan fråga som har dykt upp i debatten, och det
              gäller försvarssamarbetet. Det är en väldigt intressant debatt.
              Jag tycker att den blir lite sned.
            </seg>
            <seg n="c81b3b71">
              Det står så här: Den gemensamma utrikes- och säkerhetspolitiken
              skall omfatta alla frågor som gäller unionens säkerhet, inklusive
              den gradvisa utformningen av en gemensam försvarspolitik som skulle
              kunna leda till ett gemensamt försvar, om Europeiska rådet beslutar
              det.
            </seg>
            <seg n="00741056">
              Det var inte ur Lissabonfördraget jag läste det där utan det
              nu gällande fördraget. Det är inga konstigheter. Det finns redan
              där. Det har visserligen gjorts vissa modifieringar, men den problematiken
              om det nu är en problematik finns redan i det här gällande fördraget.
            </seg>
            <seg n="211ab6f7">
              Fru talman! I EU-debatten har det framställts som ett problem
              med nationellt överlåtna befogenheter i förhållande till den kapacitet
              som EU förfogar över. Men det är inget konstigt i sig. Tilldelade
              befogenheter och EU:s kapacitet är ju kommunicerande kärl.
            </seg>
            <seg n="2f5d69c7">
              I EU-fördraget står det bland annat i artikel 5: Principen om
              tilldelade befogenheter ska styra avgränsningen av unionens befogenheter.
              Lite senare står det: Enligt principen om tilldelade befogenheter
              ska unionen endast handla inom ramen för de befogenheter som medlemsstaterna
              har tilldelat den i fördragen för att nå de mål som fastställs
              där.
            </seg>
            <seg n="de12e33d">
              Handlandet måste ju ske inom befogenheterna, och det är där beslutsreglerna
              kommer in. De är väldigt viktiga vi ska inte bortse från detta
              men det har ingenting med befogenhetsöverlåtelse att göra i sig.
            </seg>
            <seg n="61142d9e">
              Det intressanta är alltså att beslutsreglerna sker inom den här
              ramen som befogenheterna har gett. Man fokuserar ibland på detta
              att det är väldigt konstigt att man inte tar upp diskussionerna
              om beslutsreglerna. De är viktiga, men de ligger inte under 10
              kap. 5 § i regeringsformen utan under 10 kap. 2 §. Jag ska inte
              fördjupa mig i den delen.
            </seg>
            <seg n="6ce503cd">
              Det intressanta är också att när vi ratificerar det här fördraget
              om vi nu gör det, vilket jag hoppas innebär det att vi godkänner
              fördraget med kvalificerad majoritet. Eftersom vi överför befogenheter
              måste vi göra det även i den delen, enligt 10 kap. 2 § i regeringsformen.
              Då fastställer vi ju också beslutsreglerna med kvalificerad majoritet.
            </seg>
            <seg n="91b918dc">
              Man kunde tänka sig att vi hade haft ett fördrag som inte innebar
              förändrade beslutsbefogenheter. Då kunde man ha fastställt ändrade
              beslutsregler med enkel majoritet. Men det krävs ändå att riksdagen
              fattar ett beslut om dessa beslutsregler. Det är väldigt viktigt
              att komma ihåg det. Det smygs inte in förändrade beslutsregler,
              utan riksdagen fattar beslut om detta, även om det inte sker enligt
              10 kap. 5 § utan sker enligt 10 kap. 2 § i regeringsformen.
            </seg>
            <seg n="f3cfc518">
              Fru talman! Det här med principerna för statsskicket har vållat
              en hel del huvudbry i debatten, även utanför den här kammaren.
              Det var mycket diskussion om det redan när vi införde detta 2002,
              som trädde i kraft från 2003. Man kan säga att själva beskrivningen,
              som inte rör principerna för statsskicket, kanske inte är så bra
              rättsligt sett. Det har ju också invänts mot detta att det inte
              riktigt stämmer överens med motivskrivningarna, utan det bygger
              på att det inte ska vara i strid med principerna för statsskicket.
            </seg>
            <seg n="5cf9b2ca">
              Konstitutionsutskottet säger i sitt utlåtande om detta 2002 att
              det är så man ska göra. Men man säger också att denna paragraf
              inte är någonting som rättsliga myndigheter ska tillämpa, utan
              det är riksdagen själv som avgör detta om principerna för statsskicket.
            </seg>
            <seg n="07acfde0">
              Vad som är intressant i sammanhanget är att konstitutionsutskottet
              också säger att om man kommer fram till att någonting rör principerna
              för statsskicket, det vill säga är i strid med principerna för
              statsskicket, bör det föranleda grundlagsändringar. I det läget
              är slutsatsen av det resonemanget att om man hävdar att ett fördrag
              rör principerna för statsskicket har man också bevisbördan att
              peka på vilka grundlagsförändringar som är nödvändiga i sammanhanget.
            </seg>
            <seg n="0c2a4534">
              Den debatten har varit väldigt oklar, tycker jag, både här i
              kammaren och utanför. De kraven ställs faktiskt på den som hävdar
              att Lissabonfördraget rör principerna för statsskicket, det vill
              säga skulle vara i strid med grundlagen.
            </seg>
            <seg n="56ecae3b">
              Jag hade en del andra saker att säga, men jag ska inte förlänga
              debatten alltför mycket. Men jag måste säga att det finns ett
              förslag om vilandeförklaring, och om olyckan skulle vara framme
              så att man inte uppnår fem sjättedels majoritet i det här beslutet
              kommer frågan att gå till KU. Det är inte så att den avgörs direkt.
            </seg>
            <seg n="ab948817">
              Jag har tittat en del på förarbetena, och det är inte självklart
              att det är möjligt med en vilandeförklaring. Men man får väl vara
              så pass öppen att man säger att KU måste i lugn och ro få pröva
              det om det skulle hända. När man tittar på grundlagskommentarerna
              och i förarbetena finns det ett väldigt snävt utrymme för att
              över huvud taget ha vilandeförslag.
            </seg>
          </u>
          <note type="speaker" n="f5133d42">
            Anf. 170 ANNA KINBERG BATRA (m):
          </note>
          <u who="anna_kinberg_batra_7631d7" xml:id="i-3a7181640b841672-2" n="94695128">
            <seg n="0df7a369">
              Fru talman! Tack, ni som fortfarande sitter på läktaren! Det
              gläder mig att några är kvar, och också att det var så många diplomater
              här under dagen, därför att det här är en ganska viktig dag i
              kammaren.
            </seg>
            <seg n="f59666e7">
              Nu är det nämligen dags, efter en väldigt lång och djup process,
              att fatta beslut om svensk anslutning till det här fördraget.
              Alla övriga 26 länder gör det på sitt sätt och får uttrycka sin
              åsikt. 24 har som bekant redan gjort det. Och nu är det äntligen
              vår tur.
            </seg>
            <seg n="2bb5470b">
              Det är en ganska gedigen process, där alla som vill också har
              fått vara med. Jag tycker att man ska börja med att säga det till
              dem som har invändningar.
            </seg>
            <seg n="ea3f1f51">
              I början av augusti i år utbröt krig mellan två europeiska länder,
              varav ett nu visar tecken på att rusta upp i vår omedelbara närhet.
              I mitten av september i år föll den amerikanska investmentbanken
              Lehman Brothers, vilket blev ett startskott till den globala finanskris
              som vi också har diskuterat större delen av dagen. Den berör svenska
              boende, företag, hela finansmarknaden och småsparare med flera.
              I december nästa år träffas stats- och regeringsledare och världens
              länder i Köpenhamn för att försöka nå en global uppgörelse om
              klimatet, där vi i Europa ska försöka få med länder från alla
              delar av världen för att rädda det klimat som påverkar luft, vatten
              och det vi andas utanför fönstret och här inne.
            </seg>
            <seg n="a677f9ab">
              I dag är det svårt, om inte omöjligt, att dra gränsen mellan
              nationell politik och omvärlden. Den övriga världen påverkar oss
              i vår vardag, och kanske mer den här hösten än på länge. Genom
              EU har vi allt större möjligheter att påverka världen. Vi har
              makt över det som påverkar oss genom att använda Europasamarbetet.
              Det gäller inte bara viktiga frågor som frihet, fred, finanskris
              och miljöhot. Det gäller också internationell terrorism med mera,
              och det alldeles oavsett hur man röstade 1994 eller vad man tycker
              om EU. De här frågorna kan vi inte lösa ensamma här inne. Dem
              måste vi lösa gemensamt.
            </seg>
            <seg n="1a61aaf1">
              Hösten har satt EU på prov och visat att EU faktiskt står upp
              när det blåser. Men EU skulle kunna fungera ännu bättre.
            </seg>
            <seg n="bfbfedb8">
              När svenska väljare får frågor om EU i dag är stödet för samarbetet
              större än någonsin, men också intresset för sakfrågor och kraven
              på tydliga resultat i dem. Lissabonfördraget är inte svaret på
              alla frågor, men det ger EU ett verktyg för att fungera bättre.
              Det är väldigt bra. Men EU är varken mer eller mindre än just
              ett verktyg för samarbete mellan olika länder, mellan självständiga
              demokratiska stater det bästa i världen, men det räcker inte,
              för det är upp till oss vad vi använder detta verktyg till.
            </seg>
            <seg n="a326aef4">
              Därför vill jag ta upp en aspekt av detta som delvis har berörts
              i dag men inte särskilt mycket, nämligen den demokratiska förankringen
              av Europasamarbetet här hemma, här inne, och hur den blir ännu
              bättre med fördraget. Där har vi en av de största vinsterna med
              Lissabonfördraget jämfört med just Nicefördraget, som gäller i
              dag. Förutom effektivare samarbete mot brottslighet och terrorism,
              möjlighet till utbildning och sådana väldigt bra grejer är det
              just öppenhet, kompetensfördelning och demokrati som vinner. Det
              blir tydligare och bättre, och vi får faktiskt bättre grepp om
              EU med det här.
            </seg>
            <seg n="787fb946">
              När det gäller öppenheten är det viktigt att framhäva att EU
              får ett öppnare beslutsfattande genom Lissabonfördraget. Det är
              ibland med viss rätt som folk undrar vad de håller på med inte
              bara i Bryssel utan kanske här inne också, och i de slutna rum
              som finns. Det här rummet är sällan slutet, men det finns slutna
              rum i EU. Dem vill vi få bort. Det är väldigt bra att använda
              Lissabonfördraget till att öppna beslutsprocessen. Därför är det
              också väldigt bra att stärka de folkvalda parlamentarikernas roll.
              Det är ju liksom vårt jobb att kommunicera med dem som har satt
              oss här. Det gäller även i Europaparlamentet.
            </seg>
            <seg n="f7db68fd">
              Sedan är det väldigt bra att just få tydligt definierade befogenheter.
              Ni som klagar mycket på att EU gör fel saker eller för mycket
              eller är oroliga för en sådan utveckling ska lyssna nu, faktiskt.
              Det är nu som vi får definierade befogenheter. Med Lissabonfördraget
              slås det äntligen, kan också jag tycka tydligt fast vad EU ska
              göra, får göra och inte. I fördraget står faktiskt tydligt vilket
              vissa debattörer tycks ha missat att varje befogenhet som inte
              har tilldelats unionen ska tillhöra medlemsstaterna. Det är vi
              som äger EU, inte tvärtom, och det är väldigt välkommet.
            </seg>
            <seg n="c1f1c509">
              Ibland kan man i debatten få för sig att vissa debattörer tror
              att det sitter en liten djävul, en konspiration, i Bryssel och
              bara kör i en viss riktning och ska driva igenom sin vilja. Man
              hör i debatten att EU vill det ena och det andra eller att EU
              håller på med det ena eller andra. Men så är det faktiskt inte,
              utan det är upp till oss hur samarbetet ska fungera.
            </seg>
            <seg n="0ec987a7">
              Med Lissabonfördraget får vi nu tydligt fastslaget de områden
              där EU ska och får lagstifta och på vilka områden samarbetet ska
              ske i form av erfarenhetsutbyte. Maktfördelningen blir tydligare,
              och det ger oss större och bättre möjligheter till ansvarsutkrävande.
              Det är väldigt bra för demokratin både här och i Europa i övrigt.
            </seg>
            <seg n="2371fec1">
              Med Lissabonfördraget införs också en bättre parlamentarisk kontroll
              av vad EU gör. Det införs både tydliga befogenheter och en tydlig
              lista över vilka kompetenser EU ska ha och en stark roll för oss
              som nationella parlamentariker att kontrollera det här. Vi får
              rätt och möjlighet att säga ifrån på skarpen också, om EU skulle
              göra något som är fel. Då kan vi faktiskt tvinga kommissionen
              att backa och tänka om.
            </seg>
            <seg n="2431e295">
              Det här får ibland kritik. Det har jag också hört i debatter.
              I till exempel Miljöpartiets motion menar man att det här inte
              räcker. Men då vill jag påminna om att det här är det skarpaste
              som någonsin har funnits i EU:s historia. Ju skarpare bromsmekanismer
              man vill ha, desto mer ska man rösta för Lissabonfördraget senare
              i kväll. Nu får vi en parlamentarisk kontroll av att EU gör rätt
              saker, och den får tänder.
            </seg>
            <seg n="933f9594">
              Det här har testats vid flera tillfällen. Här i Sveriges riksdag
              har vi gjort det Göran Lennmarker brukar kalla torrsim vid flera
              tillfällen. Det har gjorts också i flera olika parlament runt
              om i unionen. Det här har jag och många andra ledamöter deltagit
              i erfarenhetsutbyte om. Vi har sett att det här redan nu ger starkare
              engagemang hos nationella parlamentariker i olika länder och också
              hos till exempel berörda kommissionärer, som brukar vara med i
              diskussionerna.
            </seg>
            <seg n="6a1e682a">
              När vi diskuterade rambeslutet om terrorism vid ett sådant tillfälle
              fanns det en del invändningar, några om subsidiaritet och ytterligare
              några om proportionalitet. Jag som var där och hörde den ansvarige
              kommissionären kan försäkra er som tvivlar på detta att kommissionärer
              också är politiker och tar invändningar från parlamentariker på
              mycket stort allvar, just därför att ingen kommissionär vill lägga
              fram förslag som inte har en chans att överleva. Det här får tänder
              så fort Lissabonfördraget träder i kraft. Det skulle göra stor
              nytta för förankringen här hemma, där EU är mer och mer vardag.
            </seg>
            <seg n="e6b157a6">
              Nu är det upp till oss hur vi använder kontrollerna. Hur använder
              vi de möjligheter till positiv påverkan som finns redan i dag?
              Redan i dag kan vi yttra oss över grön- och vitböcker. Redan enligt
              dagens riksdagsordning skall inte får utskotten bevaka sina EU-frågor.
              Det är många som gör det, och många fler än då jag kom in här
              första gången för nio år sedan, då EU-frågor var något för specialister
              och möjligen särskilt kunniga utrikespolitiker. Nu berör det alla
              utskott, och de flesta märker det också. Men det varierar lite
              med lust, intresse och säsong.
            </seg>
            <seg n="85ddc91b">
              Det förändras om Lissabonfördraget träder i kraft. Då har vi
              åtta veckor på oss att på skarpen kontrollera om ett förslag stämmer
              med subsidiariteten eller inte: Ska EU göra detta eller inte?
              Om svaret blir nej ska vi prata med likasinnade i andra länder
              och snacka ihop oss, så att vi når någon av gränserna som man
              faktiskt kan göra något med. Då duger det inte att säga att vi
              vill ha längre sommarlov eller att EU får man sköta i EU-nämnden
              eller i utrikesutskottet.
            </seg>
            <seg n="c92b9bd7">
              Om man som politiker i något fackutskott får ont i magen av ett
              EU-förslag har man faktiskt möjlighet att göra något. Då måste
              man ta den och göra läxan här hemma. Nu förs diskussionen om hur
              det här formellt ska organiseras. Jag tror inte att det är det
              som är det allra viktigaste.
            </seg>
            <seg n="3ff4de56">
              När jag var liten sade min mamma alltid till mig att man inte
              bara ska gnälla utan göra något. Det har säkert era mammor också
              sagt. Det är därför ni sitter här en sådan här kväll. Nu ges den
              här möjligheten även i Europapolitiken, och den kan vi använda
              här hemifrån. Det tycker jag att vi ska göra.
            </seg>
            <seg n="ddc3b8c3">
              Ett nej till Lissabonfördraget innebär ett ja till Nice och ett
              nej till alla dessa möjligheter. Det innebär nej till tydligare
              befogenheter och nej till bättre parlamentarisk kontroll. Det
              vore synd just för förankringen av EU i vardagen här hemma.
            </seg>
          </u>
          <note type="speaker" n="16f8adb7">
            Anf. 171 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-9" n="2f986288">
            <seg n="9f907b73">
              Fru talman! Det är härligt att höra att Anna Kinberg Batra värnar
              de demokratiska förbättringarna i EU och hur vi riksdagsledamöter
              kan bli mer involverade. Det skulle vara ännu roligare och skönare
              att höra att hon verkligen vurmade för väljarnas inflytande och
              delaktighet i EU. Varför säger Moderaterna nej till en folkomröstning
              om Lissabonfördraget? Det är en grundläggande sak att vi skulle
              kunna få en debatt i Sverige om vad det här fördraget innebär,
              eftersom vi uppenbarligen tolkar innehållet ganska olika.
            </seg>
            <seg n="f5b3d9fa">
              Visst är det bra att de nationella parlamenten får mer delaktighet,
              men frågan man får ställa sig är: Skulle de inte kunna göra det
              ändå?
            </seg>
            <seg n="1b624461">
              Den andra saken är att det finns ett förslag om att parlamenten
              ska kunna pröva subsidiaritetsprincipen.
            </seg>
            <seg n="45a1e516">
              Det är jättebra, men det handlar om att vi bara får pröva. Vi
              kan inte stoppa ett förslag. Och det är inte förslagets innehåll
              politiskt som vi kan stoppa eller pröva, utan det är om det strider
              mot EU:s subsidiaritetsprincip, det vill säga var beslutet bäst
              passar. Det är inte det politiska innehållet det nationella parlamentet
              ska titta efter. Och som sagt, vi kan bara pröva det. Vi kan aldrig
              stoppa det, utan EU-kommissionen ska ompröva och eventuellt göra
              om förslaget.
            </seg>
            <seg n="c96e770c">
              Har man så låga krav på demokratiskt inflytande från de nationella
              parlamenten kanske man är lycklig, men jag tycker inte att det
              är tillräckligt. Dessutom ska man veta att det finns passareller,
              ett svårt ord men en gångbro som innebär att EU med enhällighet
              kan besluta om befogenheter som i dag inte är överstatliga. Det
              vill säga att när det gäller beslut som i dag fattas med enhällighet
              kan EU själv bestämma att man ska gå över till kvalificerad majoritet
              och därmed kunna köra över några länder.
            </seg>
            <seg n="2ca7a7ac">
              De passarellerna finns fortfarande. Det innebär i princip att
              de nationella parlamenten får mindre makt.
            </seg>
          </u>
          <note type="speaker" n="723a695a">
            Anf. 172 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-3a7181640b841672-3" n="94695128">
            <seg n="8695c466">
              Fru talman! Ni kanske inte vet allihop att Ulf Holm och jag firade
              midsommar ihop förra året. Det beror på att vi satt här i huset,
              då också nattetid. Jag minns inte på rak arm om Ulf Holm var med
              på telefon. Det var du möjligtvis. Men vi var flera som satt här
              i huset på natten och förankrade just det detaljerade mandatet
              till det som skulle bli reformfördraget, det vill säga ytterligare
              ett steg i den mycket gedigna, långa, djupa och breda process
              som Sverige har haft i behandlingen av det här fördraget så här
              långt.
            </seg>
            <seg n="12561924">
              Ett skäl till att vi är bland de allra sista i unionen med att
              fatta ett sådant här beslut och ha en sådan här debatt är att
              vi har haft en bred remissrunda och att vi har gjort det här i
              alla de steg som vi brukar ha när vi behandlar sådant här i Sverige.
              Ulf Holm och jag har varit närmast handelsresande i debatter om
              Lissabonfördraget, och det tycker jag är mycket bra.
            </seg>
            <seg n="ea03d67c">
              Självklart har vi ledamöter ett ansvar att vara utanför den här
              kammaren och diskutera sådana här frågor. Det har vi gjort oerhört
              mycket. Jag tycker att det har framgått under dagens debatt att
              vi följer den process, form och tradition som vi har i Sveriges
              riksdag med fördragsändringar. Vi har ju haft flera sådana sedan
              vi gick med i EU, som väl bekant. Så nog har vi haft en process
              och en debatt, och det ska vi fortsätta att ha, tycker jag.
            </seg>
            <seg n="79ecd9c0">
              Ulf Holm säger själv så det skulle jag inte behöva upprepa, men
              det kan jag roa mig med att göra ändå att om en viss andel av
              de nationella parlamenten det finns i tre nivåer säger att ett
              förslag strider mot subsidiariteten ska, som Ulf Holm så riktigt
              påpekade, kommissionen ompröva det. Kommissionen består av politiker
              som rimligen vill ha igenom sina förslag. Jag tycker att man ska
              lita även på dem.
            </seg>
            <seg n="b611c5ae">
              Till sist vad gäller passarellen, detta fikonspråk, kan EU:s
              stats- och regeringschefer i enighet bestämma att ändra något
              om de vill. Men det är stats- och regeringschefer, med nationell
              parlamentarisk kontroll dessutom, där de nationella parlamenten
              är med. EU är inget monster med en egen vilja. EU är varken mer
              eller mindre än vad vi gör det till, och ska EU göra något alldeles
              annat krävs det självklart enhällighet.
            </seg>
          </u>
          <note type="speaker" n="bf49c531">
            Anf. 173 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-10" n="2f986288">
            <seg n="4d6c9983">
              Fru talman! Ja, Anna Kinberg Batra, det är just det som bekymrar
              mig, att det är regeringarna som styr och att den nationella kontrollen
              är så bristfällig i Sverige. Hur många gånger har den borgerliga
              majoriteten här i riksdagen gått emot regeringens uppfattning
              i någon EU-fråga under ett EU-nämndsmöte? De gångerna kan man
              räkna på ena handens fingrar. Jag vet inte ens säkert om det hänt
              någon gång. En gång kanske.
            </seg>
            <seg n="0a48bff0">
              Det är det som är problemet. Den nationella kontrollen fungerar
              ju inte, och den borgerliga regeringen har redan visat prov på
              dåligt omdöme i EU-frågorna och hur man hanterar dem. Så det är
              inget bra argument, tycker jag.
            </seg>
            <seg n="1cebd3a1">
              Jag skulle vilja se en demokratisk förbättring. Visst är det
              bra att de nationella parlamenten blir mer involverade, men för
              mig är det ännu viktigare att också väljarna och medborgarna känner
              en delaktighet i EU-processen och hur man kan påverka.
            </seg>
            <seg n="440a92f9">
              Då gäller det grundläggande, att beslut bör fattas på så låg
              nivå som möjligt och inte flyttas ifrån. En svensk riksdagsledamot
              representerar ungefär 25 000 väljare, en EU-parlamentariker 625
              000 eller 630 000. Det är en viss skillnad. Då förstår alla att
              det är mycket svårare att påverka den representanten.
            </seg>
            <seg n="d5d0b9ff">
              Jag menar att det är farligt att flytta över så pass mycket makt
              som nu sker till EU-nivå. Det borde finnas en självsanering på
              de punkterna.
            </seg>
            <seg n="d943513b">
              Jag frågar också: Varför vill man inte ha en ordentlig offentlig
              debatt i de här viktiga frågorna som Lissabonfördraget och EU:s
              framtid handlar om? Varför är det så hårdnackat att man inte vill
              ha en svensk folkomröstning i de här frågorna?
            </seg>
            <seg n="64ae44a1">
              Jag är medveten om, fru talman, att det är lite i sista sekunden
              att begära en folkomröstning nu. Men det är ändå viktigt att påpeka
              att jag tror att det hade varit bäst för den demokratiska delaktigheten
              i EU-projektet att vi hade haft en folkomröstning. Nu får vi tyvärr
              inte det. Jag beklagar detta, fru talman.
            </seg>
          </u>
          <note type="speaker" n="04fab0ba">
            Anf. 174 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-3a7181640b841672-4" n="94695128">
            <seg n="6a68d64d">
              Fru talman! Jag tycker att framför allt ni som sitter på läktaren,
              följer det här på webben, hemma eller sitter här i salen denna
              sena timme om något visar att vi har en öppen debatt. Vi har som
              sagt fört den vid många tillfällen utanför det här huset också.
              Det behöver man inte ha folkomröstning för att ha, varken nu,
              förut eller efteråt.
            </seg>
            <seg n="be80f7a7">
              Varför röstar vi inte emot regeringen oftare i EU-nämnden? För
              min del jag kan bara svara för mig själv och stora delar av min
              partigrupp möjligtvis beror det på att vi har en så bra regering
              som gör bra saker. Den inser att påverkan i EU får man inte genom
              att vara emot eller ställa sig på tvären och ropa nej till allting
              utan genom att delta vid förhandlingsbordet och försöka påverka,
              ibland emot dumma förslag. Det ska vi veta. Vi är till exempel
              överens om att hålla i skattekronor och försvara frihandeln.
            </seg>
            <seg n="6c7c8728">
              Men ofta är vi för, just när det gäller frihandel och öppenhet,
              i klimatfrågan till exempel. Så jobbar alliansregeringen. Det
              tycker jag är ganska bra. Det är nästan varje vecka. Ibland får
              vi diskussioner inför EU-nämnden också.
            </seg>
            <seg n="3984634f">
              Jämfört med våra kolleger i många andra nationella parlament
              har vi en väldigt stark parlamentarisk kontroll av vår regering.
              Vår regering åker aldrig till ministerrådet utan att ha förklarat
              för riksdagen vad de ska tycka och varför och hur. Det slarvas
              det med i många andra länder men inte i Sverige.
            </seg>
            <seg n="7298ea9a">
              Hur gör vi väljarna delaktiga? Jag tror att ett skäl till att
              så många moderata väljare största andelen av alla partier faktiskt
              stöder samarbetet är att de ser tydliga resultat, många olika
              sorters politiker som bryr sig och att vi vill använda samarbetet
              för att det ger oss makt över det som ändå påverkar oss.
            </seg>
            <seg n="fb56d1c9">
              Jag noterar att Ulf Holm inte har förklarat i dag heller hur
              ni ska lösa internationella problem med klimat och miljö, internationell
              terrorism och annat. Varför skulle det bli så mycket bättre med
              Nicefördraget eller genom att lämna? Det tror jag tyvärr att Ulf
              Holm fortfarande vill. Ångrar du dig ska du få en ask europraliner.
            </seg>
          </u>
          <note type="speaker" n="51cc805f">
            Anf. 175 JOSEFIN BRINK (v):
          </note>
          <u who="josefin_brink_cd11aa" xml:id="i-c6ac95938b8ab14e-0" n="0956fdc0">
            <seg n="733258e8">
              Fru talman! Av debatten i dag har det framgått att Lissabonfördraget
              kommer att innebära många och stora förändringar. Men redan den
              18 december förra året inträffade en väldigt stor förändring av
              själva grundförutsättningen för Sveriges EU-medlemskap. Det var
              den dag då EG-domstolen tog sig rätten att lägga sig i och begränsa
              konflikträtten på svensk arbetsmarknad genom att förklara att
              Byggnads och Elektrikerförbundets blockad mot det lettiska företaget
              Laval stred mot EG-rätten.
            </seg>
            <seg n="32329f87">
              Det är ingen överdrift att påstå att Lavaldomen är ett direkt
              ingrepp av EU i den svenska kollektivavtalsmodellen. Som redan
              har nämnts i debatten här i dag var just oron för att EU skulle
              kunna lägga sig i och begränsa kollektivavtalsmodellen en av de
              hetaste frågorna inför folkomröstningen om det svenska EU-medlemskapet.
            </seg>
            <seg n="4590b772">
              Det var därför som den dåvarande borgerliga regeringen åkte ned
              till Bryssel och såg till att Sverige fick ett slags löfte om
              att kollektivavtalsmodellen skulle bestå även efter ett EU-inträde.
              Det var alltså den grundförutsättning som gällde när en majoritet
              av det svenska folket, inklusive fackföreningsrörelsen, röstade
              ja till ett svenskt EU-medlemskap.
            </seg>
            <seg n="84f1c47a">
              Fram till den 18 december förra året trodde nog väldigt många
              att den förutsättningen faktiskt gällde, men så var det alltså
              inte. I och med Lavaldomen har EG-domstolen tagit sig rätten att
              lägga sig i och begränsa den svenska kollektivavtalsmodellen.
            </seg>
            <seg n="8072f72f">
              Ja, men, säger anhängarna av Lissabonfördraget, det var ju med
              det gamla fördraget som man fällde den domen. När det gäller Lavaldomen,
              Rüffertdomen och Luxemburgdomen var det med Nicefördraget man
              dömde.
            </seg>
            <seg n="432b5dd5">
              Får vi i stället bara igenom Lissabonfördraget kommer de fackliga
              rättigheterna att stärkas, eftersom rättighetsstadgan blir juridiskt
              bindande. Jag önskar att det verkligen vore så. Men jag tror det
              inte.
            </seg>
            <seg n="44bddab0">
              Där litar jag på vad arbetsrättsjurister, fackliga företrädare
              och andra, inklusive EU-kommissionären Margot Wallström och den
              svenska domaren i EG-domstolen Pernilla Lindh, har sagt. Det kanske
              tål att påpekas, på förekommen anledning, att ingen av dem är
              anställd på Vänsterpartiets kansli.
            </seg>
            <seg n="a5f5348c">
              Vad de har sagt är att införandet av rättighetsstadgan i Lissabonfördraget
              inte ändrar någonting när det gäller hur EG-domstolen i framtiden
              kommer att bedöma avvägningen mellan den fria rörligheten på den
              inre marknaden och fackliga stridsåtgärder.
            </seg>
            <seg n="3bdcc4c3">
              Även med Lissabonfördraget på plats kommer fackliga rättigheter
              i framtiden att löpa stor risk att i EG-domstolen förlora framtida
              matcher mot den fria rörligheten. Det är den risken som vi i Vänsterpartiet
              inte tycker att Sverige ska ta.
            </seg>
            <seg n="10f6a0df">
              Vi vill inte riskera att den svenska fackföreningsrörelsen går
              samma öde till mötes som fackföreningsrörelsen i USA. Den nöttes
              sakta men säkert ned av långdragna och dyrbara rättsprocesser
              i den amerikanska högsta domstolen. Det gjorde det till slut så
              svårt, så dyrt och så kostsamt att ta till konflikt att det inte
              längre gick.
            </seg>
            <seg n="94828504">
              Vi anser att vi en gång för alla måste sätta punkt för EG-domstolens
              rätt att avgöra om, när och hur fackliga stridsåtgärder får sättas
              in och vad som är tillåtet att kräva i förhandlingar om kollektivavtal.
            </seg>
            <seg n="ef7670fb">
              Vi vill ingenting mindre än att det löfte som gavs när vi blev
              medlemmar i EU nu ska infrias och ges juridisk giltighet. Så länge
              som vi inte har godkänt Lissabonfördraget har vi kvar makten att
              ställa krav på EU att faktiskt göra det.
            </seg>
            <seg n="d141f8d2">
              Herr talman! I dag är det vi i oppositionen som för en gångs
              skull har den här frågan i vår hand. Vi socialdemokrater, vänsterpartister
              och miljöpartister har det avgörandet i vår hand. Tillsammans
              kan vi tillmötesgå det beslut som LO-kongressen fattade att vi
              ska vänta med att godkänna Lissabonfördraget tills efter det att
              Claes Stråth har presenterat sin utredning och den analyserats
              i lugn och ro.
            </seg>
            <seg n="b8019774">
              På så sätt behåller vi möjligheten att villkora godkännandet
              av fördraget med 100 procent hållbara garantier för våra kollektivavtal
              och vår strejkrätt. Ja men, säger då Lissabonfördragets anhängare:
              Är inte det väldigt egoistiskt av Sverige att bara vilja värna
              sin egen kollektivavtalsmodell? Dessa domar berör ju löntagare
              i hela EU.
            </seg>
            <seg n="f3d85743">
              Det är förstås sant. Men vad finns det för motsättning mellan
              att ta strid för och försvara de framsteg och de rättigheter som
              den svenska fackliga rörelsen här har kämpat till sig och att
              samtidigt solidariskt verka för att löntagarnas rättigheter stärks
              också i andra länder?
            </seg>
            <seg n="065e030c">
              Omvänt är frågan: Vad har lågavlönade arbetare i Lettland eller
              Slovenien att vinna på att den svenska fackföreningsrörelsen och
              den svenska kollektivavtalsmodellen försvagas? Jag är tvärtom
              helt övertygad om att om vi i dag fattar beslutet att ställa krav
              på respekt för strejkrätten och kollektivavtalen här i Sverige
              kommer det att stärka kampen för fackliga rättigheter i alla EU-länder.
            </seg>
            <seg n="6cffebbc">
              Om beskedet i kväll kablas ut att den svenska oppositionen vägrade
              att godkänna Lissabonfördraget i syfte att sätta stopp för EU:s
              alltmer löntagarfientliga utveckling och hävda rätten för fackliga
              organisationer att bekämpa lönedumpning på den inre marknaden
              är jag ganska säker på att det kommer att tända gnistor av hopp
              hos löntagare på hela den europeiska kontinenten.
            </seg>
            <seg n="4ac96231">
              Jag tycker att vi ska ta detta tillfälle i akt. Jag yrkar bifall
              till reservation 5. Den kräver garantier för kollektivavtalsmodellen,
              och vi har lagt in en begäran om vilandeförklaring.
            </seg>
            <seg n="40885ccd">
              Herr talman! Irland har röstat nej till Lissabonfördraget. Tjeckien
              har skjutit upp sitt beslut om att godkänna fördraget. Om bara
              tre veckor kommer Claes Stråth med sin utredning. Vi får då svart
              på vitt om vilka alternativ som egentligen finns för att rädda
              strejkrätten och kollektivavtalen framöver.
            </seg>
            <seg n="78ee1226">
              Varför är det så förtvivlat bråttom för oss att rösta igenom
              fördraget i dag? Vad skulle kunna hända om vi sköt upp beslutet
              som skulle vara värre än att vakna upp i morgon och inse att vi
              har försuttit en chans som vi hade att stå upp för strejkrätten
              och kollektivavtalsmodellen? Det övergår mitt förstånd.
            </seg>
          </u>
          <note n="0dbe93fb">
            I detta anförande instämde Marianne Berg, Siv Holma, Wiwi-Anne
            Johansson, Kalle Larsson, Hans Linde, Eva Olofsson, Lena Olsson
            och Gunilla Wahlén (alla v).
          </note>
          <note type="speaker" n="1535c883">
            Anf. 176 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-3a7181640b841672-5" n="94695128">
            <seg n="51852a39">
              Herr talman! Det är mycket man skulle kunna invända mot i Josefin
              Brinks inlägg. Det hinner jag inte göra på den här talartiden.
              Jag antar att jag inte heller hinner förklara för henne hur det
              ligger till i sak på alla områden, för det är ett par fel här.
              Jag ska rikta in mig på det allra viktigaste och ställa två frågor.
            </seg>
            <seg n="7615d297">
              Varför ska EU reglera arbetsrätten mer än vad EU gör i dag? Nu
              är det så, vilket jag tycker är bra, att det i EU finns en tydlig
              och av domstolen fastslagen rätt till den svenska modellen eller
              den modell man nu har hemma hos sig. Det slås fast även i Lavaldomen.
            </seg>
            <seg n="ac34da66">
              Vår rätt att vidta fackliga stridsåtgärder ska vara en grundläggande
              rättighet, och vår rätt till den svenska modellen ska respekteras.
              Det är också en linje som alliansen driver också i frågor om till
              exempel arbetskraftsinvandring.
            </seg>
            <seg n="6a8a1743">
              Kommer man hit och jobbar ska man acceptera våra villkor här.
              Det är bland annat att vi till exempel har kollektivavtal i stället
              för lagstadgad lönebildning, och man får inte gå under den nivån.
              Det är ganska tydligt. Min ena fråga är varför du vill reglera
              sådant mycket mer på EU-nivå. Det vill inte jag. Men jag kanske
              har en mer EU-kritisk hållning i botten än vad Josefin Brink egentligen
              har.
            </seg>
            <seg n="45b0ad2e">
              Den andra frågan är lite var i Lissabonfördraget det står om
              det du säger. Var i Lissabonfördraget hittar du grunden till påståenden
              i stil med det du nu sade om att det är en alltmer löntagarfientlig
              utveckling i EU eller det du har sagt tidigare om att 100 års
              facklig kamp skulle raseras? Var kommer det ifrån?
            </seg>
            <seg n="1b295e0b">
              Det är ändå så att grundrörligheten inte förändras mellan detta
              fördrag och Nicefördraget. Däremot tillkommer det i Lissabonfördraget
              befästa rättigheter. Det gäller förhandlingsrätt, kollektiva åtgärder,
              strejkrätt, skydd mot uppsägning utan saklig grund, och så vidare.
            </seg>
            <seg n="843b928a">
              Det är därför Europafacket, Socialistinternationalen, Socialdemokratiska
              gruppen och också jag tycker att det är ett riktigt bra fördrag
              för löntagarnas rättigheter. Var står det att detta skulle försämras?
              Kan du inte bara säga det?
            </seg>
          </u>
          <note type="speaker" n="4651dcdb">
            Anf. 177 JOSEFIN BRINK (v) replik:
          </note>
          <u who="josefin_brink_cd11aa" xml:id="i-c6ac95938b8ab14e-1" n="0956fdc0">
            <seg n="dafc8670">
              Herr talman! Först och främst vill jag påtala en väldigt stor
              missuppfattning som Anna Kinberg Batra tydligen har här. Vänsterpartiet
              vill inte att arbetsrätten ska regleras av EU. Det är tvärtom.
              Vi vill att arbetsrätten ska fortsätta att vara en nationell kompetens.
              EG-domstolen ska inte kunna komma in och döma och avgöra när och
              hur en facklig organisation har rätt att vidta stridsåtgärder.
            </seg>
            <seg n="f64d0f5b">
              Det är den rätten som EG-domstolen har tagit sig i ett flertal
              domar som har fallit i domstolen på senare tid. Det är detta som
              vi inte vill ska ske. Vi vill att Sverige självständigt ska kunna
              bestämma hur vi reglerar den svenska arbetsmarknaden. Problemet
              är att efter Lavaldomen, Rüffertdomen och Luxemburgdomen är det
              väldigt oklart om man egentligen får bestämma själv vilken ordning
              man ska ha på sin arbetsmarknad.
            </seg>
            <seg n="7c949f07">
              Som jag sade förändrar det ingenting att rättighetsstadgan blir
              juridiskt bindande. Det blir inte sämre med Lissabonfördraget.
              Det är inte det jag hävdar. Men jag hävdar att problemet är att
              det inte heller blir bättre. Den juridiska betydelsen av att rättighetsstadgan
              förs in i fördraget finns helt enkelt inte.
            </seg>
            <seg n="674534c4">
              De domar som har fallit och som uttalat är emot möjligheten att
              vidta stridsåtgärder och teckna kollektivavtal på lika villkor
              för arbetare från alla EU-länder kommer att kvarstå. Det kommer
              inte heller i framtiden att vara möjligt att klara sig undan EG-domstolen.
              Rättighetsstadgan ändrar inte på detta. Det är min huvudsakliga
              kritik.
            </seg>
          </u>
          <note type="speaker" n="70d31a6d">
            Anf. 178 ANNA KINBERG BATRA (m) replik:
          </note>
          <u who="anna_kinberg_batra_7631d7" xml:id="i-3a7181640b841672-6" n="94695128">
            <seg n="2366c747">
              Herr talman! Det kommer inte att vara möjligt att klara sig undan
              domstolen, säger Josefin Brink. Nej, domstolar har man ju bland
              annat för att se till att rättigheter följs. Det är därför många
              tycker att det är så bra att ha just rättsligt bindande rättigheter.
            </seg>
            <seg n="2486d016">
              Jag tackar Josefin Brink för klargörandet av att det inte står
              någonstans i Lissabonfördraget att löntagarnas rättigheter skulle
              påverkas till det sämre. Jag noterar att du inte heller egentligen
              har något emot att de kanske till och med kan förbättras. Om ni
              inte vill reglera på den här nivån kan vi ju vara överens om att
              det här inte har någonting med till exempel Lavaldomen att göra.
              Det här kan faktiskt till och med stärka löntagarnas och fackens
              rättigheter. Respekten för nationella modeller, till exempel den
              svenska, är kvar. Det gäller Nicefördraget precis som det gäller
              Lissabonfördraget. Det tycker jag var roligt och trevligt att
              höra.
            </seg>
            <seg n="1c388f43">
              Allra roligast är dock antydningen att Vänsterpartiet nästan
              skulle kunna tänka sig att vara för fördraget om man bara fick
              det ena eller det andra. Det skulle jag se fram emot om det var
              sant, men det skulle förvåna mig. Vänsterpartiet har ändå varit
              emot varje steg i den svenska EU-anslutningen, varje fördragsändring
              och nu även denna. Det förvånar inte mig. Men om man vill att
              EU ska ha respekt för den svenska modellen och om man vill stärka
              löntagarnas rättigheter är en bra grej man kan göra att rösta
              för Lissabonfördraget senare i kväll. Om det antydningsvis är
              vad du är inne på så tackar jag så hemskt mycket för det beskedet.
            </seg>
          </u>
          <note type="speaker" n="6f9b8102">
            Anf. 179 JOSEFIN BRINK (v) replik:
          </note>
          <u who="josefin_brink_cd11aa" xml:id="i-c6ac95938b8ab14e-2" n="0956fdc0">
            <seg n="d42029ee">
              Herr talman! Det är en härligt raljant ton från Anna Kinberg
              Batra här i kväll. Som sagt var kommer löntagarnas rättigheter
              varken att förbättras eller förhoppningsvis inte att försämras
              oavsett vilket fördrag vi har. De är lika hotade av Lissabonfördraget
              som de är med nuvarande fördrag. Grunden för de domar som har
              fallit i EG-domstolen är artikel 49 i gällande Nicefördrag, och
              den artikeln förs helt oförändrad över i Lissabonfördraget.
            </seg>
            <seg n="da93bc84">
              Den kommer även fortsättningsvis att vara grunden när EG-domstolen
              dömer i tvister där fackliga rättigheter kommer i strid med den
              fria rörligheten på den inre marknaden. Detta är det stora problemet.
              Det som var grunden för Lavaldomen kommer att kvarstå med det
              nya fördraget.
            </seg>
            <seg n="28c5a597">
              Därför vill vi i Vänsterpartiet att om vi nu ska rösta igenom
              Lissabonfördraget ska det finnas ett tillägg ett undantag som
              säger att detta inte får ske i fortsättningen. EG-domstolen har
              inte med att göra om, när och hur fackförbund har rätt att vidta
              fackliga stridsåtgärder. Det är ett systemskifte i den svenska
              modellen, och när vi gick med i EU blev vi lovade att det inte
              skulle ske.
            </seg>
            <seg n="47f60385">
              Jag skulle vilja ställa en fråga till Anna Kinberg Batra om de
              garantier som vi fick 1994 för att kollektivavtalsmodellen skulle
              stå utanför EU:s domvärjo och att den inte skulle påverkas. Var
              det bara bluff och påhitt? Trodde man inte ens på det själv från
              de borgerliga den gången? Eller var det någonting man bara sa
              för att få med sig folk? Nu när det har visat sig att det inte
              håller försöker man skratta bort det och säga att det aldrig har
              gällt. Eller vad är det som gäller här?
            </seg>
            <seg n="2b559ee1">
              Vad vi vill är att skydda den svenska kollektivavtalsmodellen
              från EG-domstolens klåfingrighet. Svårare än så är det inte.
            </seg>
          </u>
          <note type="speaker" n="68dd04e4">
            Anf. 180 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-25f5ecbea94fb3e0-0" n="748cac1d">
            <seg n="6ea01948">
              Herr talman! Det har varit en lång diskussion, och den lär fortsätta.
              Mycket av temat för dem som är kritiska mot fördraget är att vi
              nu ger upp beslutanderätten. På något sätt försöker de måla upp
              en bild av att Sverige nu sätter sig på åskådarläktaren och inte
              längre är med i matchen. Vad det egentligen handlar om är naturligtvis
              att vetorätten övergår till majoritetsregler.
            </seg>
            <seg n="1eb987ef">
              Det är synd att det ska låta så i retoriken. För den som anför
              det här tror jag att det beror på antingen att man själv mentalt
              aldrig har gått med i den europeiska unionen och inte heller ser
              sin egen roll även med ett system där vi fattar beslut med hjälp
              av majoriteter eller att man inte tror på sina argument. Man tror
              inte att de skulle hålla i det fall vi har majoritetsregler.
            </seg>
            <seg n="80fbbdfb">
              Herr talman! Jag tänkte prata om det område som påverkas mest
              i det fallet rättsområdet. En hel del av beslutsfattandet där
              övergår från nationella veton till majoritetsregler. Jag kan se
              också det positiva i det hela. Vi har en alltmer växande gränsöverskridande
              brottslighet. Det är en brottslighet som omsätter oerhört mycket
              pengar och som är väldigt raffinerad och uppfinningsrik, men som
              framför allt behandlar och skadar människor illa. Alla är fullt
              medvetna om att det här bara kan hanteras genom ett internationellt
              samarbete och ett samarbete över gränserna.
            </seg>
            <seg n="1961e7a7">
              Det finns ett arbete. Det ska villigt erkännas att även utan
              Lissabonfördraget har arbetet gått framåt, men långsamt. Beslutsprocessen
              är oerhört långsam, och egentligen är det till men i första hand
              för våra medborgare. Alltför ofta beror det på att vi i de nationella
              staterna har byggt upp rättssystem som av olika kulturella eller
              historiska skäl ser annorlunda ut. Vi har också svårt att förändra
              dem.
            </seg>
            <seg n="bd3a7cf2">
              Framför allt har det tyvärr gått särskilt långsamt när det gäller
              gemensamma minimiregler för personers rättigheter i straffrättsligt
              förfarande. Det är egentligen en form av skamregler för hur man
              behandlar människor och ser till att det finns ett vettigt personskydd
              när det gäller uppgifter, till exempel datauppgifter. Det är en
              skamgräns för hur man ska kunna behandlas i det fall man hamnar
              inför skranket.
            </seg>
            <seg n="d4dc33ff">
              Det finns några områden där det har gått framåt. I förra veckan
              kunde vi, tack och lov, efter många års förhandlingar fatta beslut
              om dataskyddsrådsbeslutet, vilket innebär att vi efter åratal
              kunde stärka det personliga skyddet och den personliga integriteten.
              Vi har haft positiva utfall när det gäller utevarodomar som skyddar
              människor från att bli dömda i sin frånvaro. Vi har haft Prümrådsbeslutet
              som har förbättrat samarbetet. Men det går långsamt, och det har
              gått långsamt.
            </seg>
            <seg n="8d2ea2d3">
              Det är här majoritetsbeslut är viktiga i fördraget. Det finns
              flera viktiga delar. Den första är att fördraget fastställer personers
              rättigheter i ett rättsligt förfarande. Det är en minimiregel
              som omfattar alla européer.
            </seg>
            <seg n="0acb1bb2">
              Den andra delen är att det blir en ömsesidig tillåtlighet att
              bevisa. Hela systemet inom rättsområdet bygger på att vi i Europa
              ska kunna ha ett ömsesidigt erkännande av domar och rättsliga
              avgöranden för att på det sättet kunna bekämpa brottsligheten.
            </seg>
            <seg n="21040a2b">
              Den tredje delen är att vi stärker brottsoffrens rättigheter.
              Märk väl, herr talman, att detta är miniminivåer! Om vi vill sätta
              upp ett större skydd för människor och individer kan vi göra det.
              Men majoritetsbeslut gäller.
            </seg>
            <seg n="104b313d">
              En annan del är att vi får majoritetsbeslut när det gäller brottsrekvisit
              och brottspåföljder. Det är för att vi ska kunna bekämpa särskilt
              allvarlig brottslighet. En av metoderna är att vi ska tillnärma
              oss lagstiftningen och det genom majoritetsbeslut. Vilka brott
              är det då fråga om? Det gäller inte hela katalogen, utan de är
              väl definierade. Det är terrorism, människohandel och sexuellt
              utnyttjande av kvinnor och barn någonting som den gränsöverskridande
              brottsligheten tjänar alldeles för mycket pengar på och som ger
              alldeles för mycket onödigt lidande. Det är narkotikahandel, vapenhandel,
              penningtvätt, korruption, förfalskning av betalningsmedel och
              IT-brottslighet, vilket blir allt viktigare.
            </seg>
            <seg n="7e252ce5">
              De som jobbar med rättsområdet och framför allt de som jobbar
              med barnpornografi blir alltmer frustrerade över svårigheterna
              att kunna komma åt den typ av ligor som arbetar över gränserna
              och använder dem som skydd för sin illegala verksamhet. Det handlar
              också om organiserad brottslighet och en möjlighet att se mc-gäng
              eller andra gäng som jobbar i skydd av gränserna.
            </seg>
            <seg n="9ec9069c">
              Det här kommer att regleras med majoritetsbeslut. Det är positivt
              därför att då kommer arbetet att gå fortare.
            </seg>
            <seg n="960be11d">
              Men det är viktigt att slå fast att i det fall ett land som Sverige
              upplever att vi exempelvis skulle påverka vår egen tryck- eller
              yttrandefrihet på ett negativt sätt har man byggt in en mekanism
              som kallas för nödbroms. Det innebär att en nation som Sverige,
              även när det gäller minimireglerna, kan säga nej och stopp, och
              processen stannar av. Det är viktigt att påpeka detta.
            </seg>
            <seg n="9ca37161">
              Vem kommer då att påverkas av detta? Det finns i regel tre typer
              av människor som påverkas av brottslighet. Det är brottslingarna
              själva. Meningen är att de ska påverkas och påverkas negativt
              genom att vi får ett effektivare samarbete.
            </seg>
            <seg n="8591ca15">
              Den andra kategorin är de som drabbas av brotten, brottsoffren.
              Det är meningen att vi ska få färre människor som drabbas av just
              brott.
            </seg>
            <seg n="c8df0c1a">
              Den tredje kategorin är de som bekämpar brott. De kommer att
              påverkas. Vår polis ska få en möjlighet att utvecklas i samarbete.
              Det handlar inte om en överstatlig polis, utan det handlar fortfarande
              om en svensk nationell polis, men man ska jobba mer med information
              med sina kolleger. Man ska träffas oftare, man ska kunna ha gemensam
              utrustning och man ska framför allt lära sig att arbeta tillsammans.
              Det är viktigt för att vara effektiv. Man ska också titta på en
              gemensam utredningsteknik, allt för att bli effektivare i kampen
              mot brottsligheten.
            </seg>
            <seg n="26f7b75c">
              Europol ingår i fördraget. Europol blir ingen överstatlig polis,
              utan det blir en polis som ska stötta verksamheten för den nationella
              polisen. Så småningom kommer det, om det finns en enighet, kanske
              vara möjligt att ha gemensamma operationer mellan de olika medlemsstaternas
              polis. Jag skulle för min del välkomna detta i Sverige. Jag ser
              behoven uppe i Tornedalen.
            </seg>
            <seg n="c000b31b">
              Våra åklagare är viktiga i processen. De påverkas också. Det
              är fortfarande svenska åklagarkamrar, men man får en möjlighet
              att samverka, framför allt genom Eurojust som kommer in i fördraget
              och fördragsfästs. Syftet där är att stärka samordningen mellan
              de olika åklagarkamrarna och kunna börja med ett inledande lagföringsförfarande,
              men detta innebär inte att en svensk åklagarkammare själv kommer
              att bli tvungen att ta det Eurojust har startat. Det viktiga är
              att man lär sig att samarbeta i utredningar och framför allt lyfter
              bort de behörighetskonflikter som finns mellan de olika länderna
              och som ofta leder till att brottsbekämpningen stannar upp och
              blir ineffektiv.
            </seg>
            <seg n="c4184a51">
              Våra domare kommer inte att påverkas i någon större utsträckning.
              Naturligtvis anpassar man sig till en förändrad lagstiftning,
              men jag tror att våra svenska domare framför allt kommer att påverkas
              därför att de kommer att behövas ute i Europa i utbildningssyfte.
              Det kommer att bli mer kraft samlad på att ha en bättre domarutbildning
              i Europa. Där behövs svenska domare, framför allt när det gäller
              de nya medlemsstaterna. Det är ett projekt som jag välkomnar.
            </seg>
            <seg n="9c795bab">
              Kommer det att stanna vid det här arbetet? Kommer det att stanna
              vid den brottskatalog som jag räknat upp? Det vet jag inte, herr
              talman. Det kan jag inte svara på. Brottsligheten kan fortsätta
              att utvecklas framöver. Då innebär det också att det kan komma
              in fler brottstyper i den här brottskatalogen. Kommer vi då att
              vara tvungna att anpassa oss till det efter majoritetsbeslut?
              Nej, ska det bli en utvidgning av denna brottskatalog gäller fortfarande
              enhällighet och veto.
            </seg>
            <seg n="71bc1028">
              Herr talman! På det rättsliga området ser jag Lissabonfördraget
              som en stor framgång för att hjälpa våra rättsvårdande myndigheter
              att stötta brottsoffren för att de ska slippa bli utsatta för
              brottslighet. Här är majoritetsregler att föredra framför veto.
            </seg>
          </u>
          <note type="speaker" n="9b9b16ac">
            Anf. 181 JOHAN LINANDER (c):
          </note>
          <u who="johan_linander_3c84a6" xml:id="i-3ecf9f4cfed2aa46-0" n="15bd119a">
            <seg n="d6af4a87">
              Herr talman! Även mitt anförande kommer huvudsakligen att handla
              om det så kallade RIF-området, eller rättsliga och inrikes frågor.
              Det handlar om kampen mot den grova, gränsöverskridande brottsligheten,
              det handlar om att få grundläggande processuella rättigheter om
              man ställs inför rätta i en annan medlemsstat, det handlar om
              möjlighet att låta dömda avtjäna sina straff i det egna hemlandet
              och mycket mer.
            </seg>
            <seg n="17e01b59">
              Utvecklingen på RIF-området är en av de mest omfattande förändringarna
              med Lissabonfördraget. Det är ett stort steg att flytta de rättsliga
              frågorna från tredje pelarens beslutsstrukturer, som kräver enhällighet,
              till en struktur där man använder sig av kvalificerade majoritetsbeslut.
            </seg>
            <seg n="ebf05574">
              Den kvalificerade majoriteten, eller så kallad dubbel majoritet,
              kräver en majoritet på minst 55 procent av länderna, vilket för
              närvarande är 15 länder, representerande minst 65 procent av EU:s
              befolkning för att beslut ska kunna fattas. Detta ska jämföras
              med dagens vetorätt där alla 27 medlemsländerna har vetorätt.
              De nya beslutsreglerna syftar helt enkelt till att det ska bli
              enklare att fatta beslut.
            </seg>
            <seg n="c8159d4f">
              Frågan man då ställer sig är: Behövs det här? Fungerar det inte
              tillräckligt bra med de beslutsstrukturer vi har i dag? Svaret
              är nej. Det fungerar inte bra i dag. Det finns en enorm tröghet
              i beslutsstrukturen, och det har hänt vid flera tillfällen att
              viktiga frågor stoppats av några eller några länder. Ett land
              stoppade rambeslutet om rasistiska brott. Vid ett par tillfällen
              har det hänt att konservativa regeringar stoppat förslag mot diskriminering
              och för jämställdhet.
            </seg>
            <seg n="3759e245">
              Så sent som i förra veckan stod miljöpartister och vänsterpartister
              här i kammaren och beklagade sig över att det framlagda förslaget
              om dataskyddsrambeslut var för vagt. Jag håller med. Det var för
              vagt. EU hade behövt gå ytterligare några steg framåt för att
              stärka rättssäkerheten och den personliga integriteten, men det
              gick inte eftersom några medlemsstater inte ville.
            </seg>
            <seg n="7b41dc31">
              Det märkliga i den debatten var att miljöpartister och vänsterpartister
              tydligt stod och sade att de ville ha ett vassare EU. Men när
              vi nu här i dag kan besluta om att få ett vassare EU säger man
              nej, nej och nej.
            </seg>
            <seg n="81d924ca">
              Herr talman! EU-samarbetet måste effektiviseras och moderniseras
              för att tillvarata den potential som finns inom unionen. EU måste
              ytterligare kunna förstärka sin handlingsförmåga. Det finns ett
              stort folkligt stöd för att EU ska bli bättre och effektivare
              på att bekämpa den grova, gränsöverskridande brottsligheten.
            </seg>
            <seg n="3e1ccedb">
              Dagens tröga beslutsstrukturer gör helt enkelt EU handlingsförlamat
              i en del frågor. I dag är det 27 medlemsländer. Hur många är det
              om 10 eller 20 år? I min vision är det kanske 35 länder. Det är
              inte alls otänkbart. Detta kräver att varje lands vetorätt tas
              bort så att det kan fattas beslut med kvalificerad majoritet.
            </seg>
            <seg n="adda936a">
              Utöver den här viktiga förändringen finns det fler förändringar
              i Lissabonfördraget som också är viktiga för det rättsliga och
              inrikes området. Europaparlamentet blir medbeslutande. Inom de
              polisiära och straffrättsliga områdena ska frågor beslutas av
              ministerrådet och Europaparlamentet gemensamt. I dag hör rådet
              enbart Europaparlamentet. Med andra ord får de direktvalda Europaparlamentarikerna
              större makt, och det anser jag vara en stärkt demokrati.
            </seg>
            <seg n="ff7b9443">
              En annan viktig del som Krister Hammarbergh också talade om är
              den så kallade nödbromsen. Skulle ett lagförslag påverka vårt
              grundläggande rättssystem kan alltså varje land dra i nödbromsen
              och säga att det här måste överlämnas till Europeiska rådet, och
              då får stats- och regeringscheferna fatta beslut med enhällighet.
            </seg>
            <seg n="0c8f856f">
              En tredje viktig del av Lissabonfördraget är att de nationella
              parlamenten får en ny roll att kontrollera subsidiaritetsprincipen.
              Denna princip betyder att EU enbart ska fatta beslut i frågor
              som EU ensamt beslutar om eller i fall då en åtgärd på EU-nivå
              är effektivare än om den skulle vidtas i varje enskilt medlemsland.
              På de polisiära och straffrättsliga områdena kommer att gälla
              att en fjärdedel av de nationella parlamenten kan ta upp frågan
              om subsidiaritetsprövning. Då ska förslaget omprövas.
            </seg>
            <seg n="16577524">
              En fjärde viktig del av Lissabonfördraget är att EG-domstolen
              får ett större ansvarsområde i frågor som rör de polisiära och
              straffrättsliga frågorna. Det innebär också i sin tur att rättssäkerheten
              ökar.
            </seg>
            <seg n="4e50158a">
              Herr talman! En av de viktigaste prioriteringarna för EU är att
              skapa ett samarbetsområde med frihet, säkerhet och rättvisa. Genom
              Lissabonfördraget blir EU:s arbete inom dessa områden effektivare,
              mer demokratiskt och mer öppet. Därför vill jag yrka bifall till
              förslaget i betänkandet och avslag på samtliga reservationer.
            </seg>
          </u>
          <note type="speaker" n="227118fc">
            Anf. 182 PETER RÅDBERG (mp):
          </note>
          <u who="peter_radberg_0a5fb2" xml:id="i-12096546b6405c03-0" n="760ba507">
            <seg n="600d4b22">
              Herr talman! Jag har nu tagit del av den här debatten sedan kl.
              12 i dag, och inte någon enda förutom Anne-Marie Pålsson från
              den borgerliga och socialdemokratiska sidan har gett någon kritik
              till Lissabonfördraget. Det i sig tycker jag är makalöst, nämligen
              att man har slukat detta med hull och hår från början till slut.
            </seg>
            <seg n="d9ce52f0">
              Herr talman! Vi står i dag inför ett mycket viktigt beslut. I
              stället för att ge de enskilda medlemsländerna mer makt vill regeringen
              flytta mer makt till Bryssel. Överföringen av makt från riksdagen
              till Bryssel är så omfattande att det borde vara en självklarhet
              att fråga svenska folket i en folkomröstning om ett ja eller nej
              till Lissabonfördraget. Jag kan bara tyvärr beklaga att regeringen
              inte visat politiskt mod nog att gå den vägen. Regeringen räds
              naturligtvis för vilket resultat som skulle kunna komma om man
              lät folket få bestämma. Det har ju Frankrike, Nederländerna och
              Irland visat.
            </seg>
            <seg n="e4859ac5">
              Birgitta Ohlsson, Folkpartiet, häcklade faktiskt Miljöpartiet
              när hon talade här i talarstolen för en liten stund sedan och
              hänvisade till vår medlemsomröstning som resulterade i att vi
              inte längre driver kravet om att gå ur EU men fortfarande är emot
              Lissabonfördraget. Birgitta Ohlsson har tydligen inte förstått
              att man kan acceptera EU men samtidigt vara kritisk till Lissabonfördraget,
              som tar ett stort steg mot en statsbildning och ett gemensamt
              försvar. Jag tycker att det är tråkigt att få den typen av påhopp.
            </seg>
            <seg n="62ab67f5">
              Herr talman! Lissabonfördraget är mycket omfattande, så jag kommer
              här att koncentrera mig på hur fördraget slår på vår militära
              alliansfrihet. Om den nya EU-grundlagen antas kommer den svenska
              alliansfriheten att bli allvarligt urholkad. I fördraget skiljer
              man inte längre mellan utrikes- och försvarspolitik. I EU-fördragets
              artikel 24:1 fastslås uttryckligen att det gradvisa fastställandet
              av en gemensam försvarspolitik är en del av utrikes- och säkerhetspolitiken.
              I artikel 42:2 förtydligar man ytterligare att EU:s säkerhets-
              och försvarspolitik skall omfatta den gradvisa utformningen av
              unionens gemensamma försvarspolitik. Det kommer att leda till
              ett gemensamt försvar när Europeiska rådet med enhällighet har
              beslutat detta. Upprättandet av ett EU-försvar omnämns alltså
              inte längre som en möjlighet utan har förvandlats till en tidsfråga
              om när beslutet ska ske.
            </seg>
            <seg n="d7a77bcd">
              I artikel 42:1 skrivs också att EU:s säkerhets- och försvarspolitik
              ska tillförsäkra unionen en operativ kapacitet som stöder sig
              på civila och militära resurser. Om man vill kunna säga nej till
              förslaget om en EU-armé någon gång i framtiden måste man agera
              nu, innan principbeslutet skrivs in i EU:s grundlag.
            </seg>
            <seg n="74855756">
              Miljöpartiet anser att varje EU-land självt ska förfoga över
              sitt försvar. Därefter kan länderna ställa sina kapaciteter till
              FN:s förfogande i de fall FN anser sig ha anledning att ingripa
              militärt.
            </seg>
            <seg n="3d85aaa6">
              Utvecklingen inom EU har lett till att en stående EU-armé kommer
              allt närmare ett förverkligande. Framväxten av EU:s utrikespolitik
              och den gradvisa övergången till en försvarsallians de senaste
              åren visar på en uppenbar statsbildningsprocess inom EU.
            </seg>
            <seg n="3c4c17e1">
              Det nya EU-fördragets artikel 42:7 innebär att EU omvandlas till
              en försvarsallians. Jag citerar: Om en medlemsstat skulle utsättas
              för ett väpnat angrepp på sitt territorium, är de övriga medlemsstaterna
              skyldiga att ge den stöd och bistånd med alla till buds stående
              medel i enlighet med fördraget. Detta skall inte påverka den särskilda
              karaktären hos vissa medlemsstaters säkerhets- och försvarspolitik.
            </seg>
            <seg n="e439ff8d">
              Skrivningen om den särskilda karaktären är ett fikonlöv för den
              militära alliansfriheten, men den förmår inte dölja vart utvecklingen
              är på väg. Miljöpartiet anser att den svenska alliansfriheten
              urholkas med Lissabonfördraget och att varje enskilt medlemsland
              i EU självt ska förfoga över sitt försvar.
            </seg>
            <seg n="71b21eb0">
              EU-grundlagen fastslår också att medlemsstaterna förbinder sig
              att gradvis förbättra sin militära kapacitet. EU-grundlagen förbjuder
              med andra ord nedrustning och påbjuder till och med motsatsen.
              Det är både en dålig politik och en fullkomligt absurd sak att
              skriva in i en grundlag. Miljöpartiet har krävt att den svenska
              regeringen ska agera för att få detta struket ur EU-grundlagen,
              men regeringen har inte ens velat lyfta fram frågan. Miljöpartiet
              anser att det naturligtvis ska vara tillåtet för ett medlemsland
              i EU att militärt nedrusta.
            </seg>
            <seg n="0a305d2a">
              Den nya EU-grundlagen utvidgar möjligheterna till militära operationer
              i EU:s namn. Medlemsstaterna ska bidra till de mål som fastställs
              av ministerrådet genom att ställa civila och militära resurser
              till unionens förfogande. Jag citerar: De medlemsstater som tillsammans
              upprättar multinationella styrkor får även ställa dem till förfogande
              för den gemensamma säkerhets- och försvarspolitiken. Det finns
              ingen begränsning, till exempel minröjning eller liknande icke
              kontroversiella insatser. Inte heller krävs beslut i FN:s säkerhetsråd
              för att EU-trupp ska kunna skickas utomlands. I stället öppnas
              för fullfjädrade EU-interventioner av samma slag som USA:s angrepp
              på Irak.
            </seg>
            <seg n="0d98832e">
              Inget land ska kunna tvingas delta i en militär operation mot
              sin vilja. Däremot kan ministerrådet anförtro genomförandet av
              ett uppdrag åt en grupp medlemsstater som så önskar och som förfogar
              över den kapacitet som krävs för ett sådant uppdrag inom unionens
              ram för att, som det heter, bevara unionens värden och tjäna dess
              intressen. Denna grupp av medlemsländer ska samråda med EU:s utrikesminister
              och informera ministerrådet om hur uppdraget fortsätter.
            </seg>
            <seg n="c786a444">
              Risken, herr talman, är dock uppenbar att medlemsstaterna inte
              garanteras verklig insyn och politisk kontroll över de militära
              insatser som genomförs i EU:s namn. Det faller utanför rimlighetens
              ram att ett land inom EU skulle kunna kalla sig alliansfritt samtidigt
              som andra länder inom EU utför militära interventioner just i
              EU:s namn. Länder utanför EU lär ha uppfattningen att alla länder
              i EU deltar i den militära aktionen.
            </seg>
            <seg n="d5505c71">
              Som om detta inte vore nog kommer Sverige också att bindas av
              den så kallade solidaritetsklausulen, artikel 222. Jag citerar
              igen: Unionen och dess medlemsstater ska handla gemensamt i en
              anda av solidaritet om en medlemsstat utsätts för en terroristattack
              Unionen ska mobilisera alla instrument som står till dess förfogande,
              även militära resurser som medlemsstaterna tillhandahåller, för
              att förhindra terroristhot på medlemsstaternas territorier.
            </seg>
            <seg n="fcf0a457">
              Eftersom definitionen av terroristhot i dag är ytterst luddig
              och ger möjlighet till väldigt öppna och vida tolkningar är den
              föreslagna formuleringen minst sagt oroväckande. Definitionens
              otydlighet kan illustreras av det bedrövliga faktumet att den
              första organisation som dömdes utifrån en lag som anpassats till
              EU:s terroristdefinitioner var Greenpeace Norden, som hade genomfört
              en fredlig protestaktion mot genmanipulerad mat i Danmark.
            </seg>
            <seg n="39ff957c">
              Herr talman! Med det vill jag yrka avslag på punkterna 9 och
              10.
            </seg>
          </u>
          <note n="a133d26b">
            I detta anförande instämde Ulf Holm (mp).
          </note>
          <note type="speaker" n="ccdc8c35">
            Anf. 183 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-b1c01d9eb84d42e3-3" n="b0a8b186">
            <seg n="d0182e8c">
              Herr talman! Eftersom Peter Rådberg apostroferade mig vill jag
              givetvis ta chansen och svara honom.
            </seg>
            <seg n="b7d73df1">
              Rådberg tyckte att jag raljerade lite över att Miljöpartiets
              medlemmar nu har sagt ja till att man ska slopa kravet på utträde
              ur Europeiska unionen. Jag tror att vi är ganska många som trots
              allt frågar oss hur det kan vara möjligt när partiets ledning
              uppenbarligen inte är beredd att nämnvärt ändra på politiken.
            </seg>
            <seg n="60aa4da8">
              Jag är väldigt inspirerad av De gröna i Europaparlamentet. De
              är federalistiska, framtidsinriktade och på många sätt fantastiska
              när det gäller att utveckla Europeiska unionen, inte minst inom
              miljöområdet, djurskydd, jämställdhet, flyktingpolitik och annat.
              Där har de gjort ett fantastiskt arbete. Därför ställer jag mig
              frågan hur Miljöpartiet i det svenska parlamentet gång på gång
              har en så annorlunda uppfattning mot De gröna i Europaparlamentet.
            </seg>
            <seg n="acedf261">
              Låt mig läsa upp vad den gröna gruppen sagt om Lissabonfördraget.
              De säger följande: Detta Lissabonfördrag är inte slutet på resan
              utan snarare en början på ett steg till ett förnyat Europa. Demokratisering
              av unionen här kommer att göra det möjligt att möta Europas utmaningar.
            </seg>
            <seg n="888295e5">
              Det är ord som vi som sysslar med Europafrågor är vana att höra
              från inspirerande gröna politiker. Varför har det inte trängt
              in i den svenska riksdagens kammare?
            </seg>
          </u>
          <note type="speaker" n="6d90469c">
            Anf. 184 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-12096546b6405c03-1" n="760ba507">
            <seg n="4cb2d71d">
              Herr talman! Varför ändrar vi inte vår politik frågar Birgitta
              Ohlsson. Det gör vi väl hela tiden.
            </seg>
            <seg n="ba9a7a5c">
              Det är fantastiskt när det gäller hela denna konstitution, Lissabonfördraget,
              att ingen utom en person i denna kammare, nämligen Anne-Marie
              Pålsson, har kritik mot det. Alla andra köper det med hull och
              hår. Det är för mig helt obegripligt. Det finns massor i Lissabonfördraget
              som man kan kritisera, men Birgitta Ohlsson lyfter inte upp en
              enda punkt. Hon accepterar allting.
            </seg>
            <seg n="2b0f8e36">
              Då måste man ställa sig frågan: Menar Birgitta Ohlsson på fullt
              allvar att hon köper precis allt? Ulf Holm och andra har tagit
              upp massor med kritiska punkter i just Lissabonfördraget.
            </seg>
            <seg n="737e92b0">
              Vi har sagt att vi ska fortsätta att vara med i EU, men det betyder
              inte att man inte kan vara kritisk mot Lissabonfördraget och försöka
              göra förändringar. Det är väl det som är politikens kärna, att
              peka på det som vi tycker är dåligt och ta fram det som vi tycker
              är bra. Det är väl det politik går ut på?
            </seg>
          </u>
          <note type="speaker" n="3041286f">
            Anf. 185 BIRGITTA OHLSSON (fp) replik:
          </note>
          <u who="birgitta_ohlsson_772a0d" xml:id="i-b1c01d9eb84d42e3-4" n="b0a8b186">
            <seg n="44e4c039">
              Herr talman! Det är intressant att Peter Rådberg inte med ett
              enda ord nämner den gigantiskt annorlunda syn på Europa som hans
              partikamrater i Europaparlamentet har. Det är sorgligt. Jag tror
              att många av oss skulle önska att deras fantastiska federalistiska
              engagemang även nådde miljöpartisterna i Sverige.
            </seg>
            <seg n="f7435931">
              Naturligtvis är inte varenda del av Lissabonfördraget perfekt
              i alla punkter, men vi har två fördrag att välja mellan. Vi har
              Nicefördraget och vi har Lissabonfördraget. Av debatten verkar
              det ibland som om man i sista timmen kunde få fram något slags
              nytt fantastiskt fördrag ifall man röstar nej till Lissabonfördraget
              i kväll. Men något sådant alternativ finns inte.
            </seg>
            <seg n="7efc73b5">
              Ja, jag tycker att man kunde ha gått vidare exempelvis när det
              gäller flyktingpolitiken och gett den en ännu mer generös inriktning.
              Det är bra att fler länder ska dela på ansvaret för att ta emot
              flyktingar, men naturligtvis kunde man ha gått vidare där. Jag
              som folkpartist tycker också att man kunde gått ännu längre i
              en del federalistiska aspekter, men där får jag anpassa mig eftersom
              vi i vårt parti kanske är extra radikala på den fronten.
            </seg>
            <seg n="f15a8837">
              Det är också sorgligt att flera talare i denna kammare ägnar
              sig åt skrämselpropaganda som inte stämmer beträffande Lissabonfördraget.
              Gång på gång hör vi antydningar om att det ska skapas en EU-armé
              om man röstar ja till Lissabonfördraget. Det stämmer inte. Någon
              sådan armé finns inte i dag och kommer heller inte att införas
              med ett nytt fördrag. Däremot kommer man att skärpa och stärka
              den civila och militära krishanteringen.
            </seg>
            <seg n="6e72c0e2">
              Vidare är det trist att man vill skapa bilden av att Sverige
              ger upp sin alliansfrihet om man säger ja till Lissabonfördraget.
              Jag skulle gärna vilja att Sverige gjorde det i ett annat sammanhang,
              nämligen att vi gick med i Nato, men det är en annan debatt. Det
              är inte det vi diskuterar i kväll. Och kom ihåg att varje land
              fortsatt har kvar sin vetorätt när det gäller att utveckla ett
              gemensamt försvar. Det är något som Europeiska rådet kommer att
              besluta om i enhällighet. Alla länder måste alltså i så fall vara
              med.
            </seg>
          </u>
          <note type="speaker" n="f86884e7">
            Anf. 186 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-12096546b6405c03-2" n="760ba507">
            <seg n="07b137a6">
              Herr talman! Jag vill inte kommentera De gröna i Europa. Jag
              representerar Miljöpartiet i Sverige, och respekterar vad De gröna
              i Europa har för uppfattning. Jag förstår inte varför ni, Birgitta
              Ohlsson, hela tiden påpekar att De gröna i Europa är för fördraget
              och frågar varför vi inte är det. Frågan är fullkomligt ointressant.
              Jag representerar Miljöpartiet i Sverige. Vi har en politik, och
              den framför vi.
            </seg>
            <seg n="cb71fdc0">
              Vår huvudkritik var den som jag tidigare framförde, nämligen
              att vi mer och mer går mot en statsbildning. Sedan bildandet av
              EU på 50-talet har dessa steg successivt tagits, från Maastrichtfördraget
              fram till i dag. Jag håller inte med Birgitta Ohlsson om att det
              inte blir något gemensamt försvar. Det är precis åt det hållet
              man vill gå. Sedan krävs det, som jag också nämnde, enhällighet.
              Alla måste tycka likadant, men trycket kommer naturligtvis att
              bli oerhört hårt när det väl kommer till ett skarpt läge. Birgitta
              Ohlsson måste väl åtminstone hålla med om att man tagit flera
              steg i den riktningen. På något annat sätt kan man inte tolka
              det. Det är just det vi kritiserar.
            </seg>
            <seg n="35a5f774">
              Vi har en annan typ av politik. Lissabonfördraget kan leda till
              ett gemensamt försvar, vilket inte är till gagn för världsfreden
              som helhet. Det är ett steg bakåt.
            </seg>
          </u>
          <note type="speaker" n="f0612bb3">
            Anf. 187 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-6b2233e13276f0d2-6" n="8887340f">
            <seg n="3193aa37">
              Herr talman! Även jag reagerade när Peter Rådberg talade om en
              militärallians som en effekt av Lissabonfördraget. Därför måste
              jag än en gång ställa frågan var i detta fördrag det står att
              det ska bli en militärallians. Står det inte att den nationella
              säkerheten också i fortsättningen ska vara varje medlemsstats
              eget ansvar? Står det inte att förutom enhällighet i fråga om
              beslut om försvar det också krävs ett nationellt beslut i enlighet
              med de konstitutionella grunder som varje land har?
            </seg>
            <seg n="f39523f1">
              Det finns ingenting av det jag läst, herr talman, som stöder
              påståendet att det fördrag vi nu ska ta ställning till innebär
              att vi går in i en militärallians, snarare tvärtom. Det skapar
              förutsättningar för civil och militär krishantering i enlighet
              med FN-stadgans principer och möjligheter att lösa frågor gemensamt
              i stället för var och en. Om vi tar Tchad som exempel är det ingenting,
              tycker jag, som Miljöpartiet borde vara rädd för. Det borde i
              stället bejakas, för det handlar om fred, frihet och säkerhet
              för människor inom vår union men också i andra delar av världen,
              herr talman.
            </seg>
          </u>
          <note type="speaker" n="1bb2c716">
            Anf. 188 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-12096546b6405c03-3" n="760ba507">
            <seg n="f6280a1a">
              Herr talman! Som jag sade i min förra replik går vi åt det hållet.
              Jag sade att det krävs enhällighet, men det är ganska klart åt
              vilket håll det går när det gäller synen på ett gemensamt försvar.
              Det skrevs in redan i Maastrichtfördraget, och det har fortsatt
              att följa med. Det är målsättningen. Något annat kan man inte
              tolka ur denna skrift.
            </seg>
            <seg n="adbe436a">
              Miljöpartiet är naturligtvis med på Tchad. Det vet Kerstin om.
              Vi deltar där, men det gör vi utifrån att vi får propåer från
              FN som vill att vi ska hjälpa till lite här och där i världen.
              Vi tar ställning från gång till gång.
            </seg>
            <seg n="dc47eeec">
              Det jag försöker säga är att Lissabonfördraget har en klar inriktning
              mot att det militära försvaret kommer att öka mer och mer ju längre
              tiden går. Det är helt uppenbart. Jag hoppas naturligtvis att
              det inte blir någon enhällighet i Europeiska rådet, men det är
              solklart att vi är på väg åt det hållet. Det är det vi säger nej
              till och det vi vill stoppa.
            </seg>
          </u>
          <note type="speaker" n="3b85feb6">
            Anf. 189 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-6b2233e13276f0d2-7" n="8887340f">
            <seg n="0c0af723">
              Herr talman! Jag tror att det är uppenbart för alla som lyssnar
              att Peter Rådbergs tal om att det fördrag vi ska ta ställning
              till skulle innebära att vi tar ställning för att gå in i en militär
              allians saknar all grund. Det finns en regelbok som pekar ut de
              regler som ska gälla om den frågan kommer upp. Regelboken talar
              om civil och militär krishantering och att det i så fall ska ske
              med kapacitet som tillhandahålls av medlemsstaterna. Som jag nämnde
              talar den om att den nationella säkerheten är en angelägenhet
              för varje enskilt medlemsland.
            </seg>
            <seg n="0bb5c6d0">
              Herr talman! Det här är regelverket. En annan sak är vad olika
              politiska företrädare vill fylla det med för innehåll. Den debatten
              ska vi ta inför Europaparlamentsval och andra val. Men det här
              är ingenting som säger att vi tar ställning och gör EU till en
              militärallians. Detta är struntprat, herr talman.
            </seg>
          </u>
          <note type="speaker" n="83065c3c">
            Anf. 190 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-12096546b6405c03-4" n="760ba507">
            <seg n="a0f743e8">
              Herr talman! Nej, det är inte struntprat. Jag försökte säga till
              Kerstin Lundgren att hon måste vara väl medveten om vad som stod
              i Maastrichtsfördraget på slutet av 70-talet och 80-talet. Vi
              följer den processen framåt. EU har haft en otroligt tydlig roll;
              vi ska bilda en militärallians.
            </seg>
            <seg n="f2ed7d66">
              Det var det debatten handlade om 1994 i EU-valet. Ingvar Carlsson
              sade att vi när det gäller en eventuell militärallians ska fatta
              ett eget beslut. Det stod i Maastrichtsfördraget. Debatten 1994
              handlade väldigt mycket om att vi ska bilda en gemensam stat med
              gemensamt försvar och allt det här. Då sade Ingvar Carlsson: Nej,
              det kommer inte att bli fallet. Sedan förklarade han sig. Debatten
              har handlat om detta hela tiden. Nu har man förtydligat detta
              gång på gång, år efter år. Vi kommer närmare och närmare. Jag
              är orolig över utvecklingen. Det är det vi ger uttryck för här.
            </seg>
          </u>
          <note type="speaker" n="84f15942">
            Anf. 191 RONNY OLANDER (s):
          </note>
          <u who="ronny_olander_ce0a70" xml:id="i-d41c1c8a01a6502b-1" n="cb5adec5" next="i-3b965a83f83a809a-1">
            <seg n="8f20f83f">
              Herr talman! Jag vill börja med att yrka bifall till motionen
              U258, skriven i september år 2008 under den allmänna motionstiden.
              Jag ska läsa upp motiveringen till att jag yrkar bifall till motionen.
              Vi är ett antal personer som har skrivit på, alla byggnadsarbetare.
            </seg>
            <seg n="491d2c80">
              Grunden för vårt EU-medlemskap var att den svenska modellen skulle
              lämnas orörd. Detta var också utgångspunkten för den majoritet
              av svenska folket som röstade ja till medlemskapet. I och med
              EG-domstolens dom är dessa förutsättningar rubbade. Det krävs
              nu snabba förändringar i den svenska lagstiftningen för att garantera
              att svenska löner och övriga sociala villkor ska gälla för allt
              arbete i Sverige.
            </seg>
            <seg n="0a730738">
              EG-domstolens dom i LavalVaxholm-målet i december förra året
              var ett hårt slag mot den svenska modellen med ansvarstagande
              fackföreningar och starka kollektivavtal. Domen har gjort att
              det nu är oklart om svenska kollektivavtal gäller för utländska
              företag på den svenska arbetsmarknaden. Domen riskerar att undergräva
              de fackliga rättigheterna och bidra till social dumpning, inte
              bara inom byggbranschen i Sverige, utan inom stora delar av arbetsmarknaden
              i hela EU-området. Detta är fullständigt oacceptabelt.
            </seg>
            <seg n="98f792cb">
              Eftersom Lavalmålet kan tolkas så att den fria rörligheten har
              högre status än fackliga rättigheter driver fackföreningsrörelsen
              i Europa, EFS, kravet att det nya EU-fördraget ska kompletteras
              med en särskild social klausul om fackliga rättigheter. Mot denna
              bakgrund är det angeläget att Sverige kräver en social klausul
              för att hindra social dumpning på den svenska arbetsmarknaden,
              kräver att EU-fördraget ska kompletteras med en social klausul.
            </seg>
          </u>
          <note n="6dd63265">
            Det är jag Ronny Olander Anders Karlsson, Gunnar Sandberg, Lars
            Mejern Larsson, Claes-Göran Brandin och Hans Stenberg som undertecknat
            denna motion. Vi ville att riksdagen skulle tillkännage för regeringen
            som sin mening vad som anförs i motionen om en social klausul
            i EU-fördraget.
          </note>
          <u who="ronny_olander_ce0a70" xml:id="i-3b965a83f83a809a-1" n="cb5adec5" prev="i-d41c1c8a01a6502b-1">
            <seg n="f979e84d">
              Nu visar det sig att riksdagens samtliga partier har yrkat avslag
              på den. Jag är inte så orolig för socialdemokratin, eftersom denna
              i sin reservation 1 skriver om både ett socialt protokoll och
              den sociala klausulen. Men man kan undra hur ni andra har resonerat
              när ni aktivt yrkat avslag. Ni vet att det handlar om både Miljöpartiet
              och Vänstern, plus den borgerliga alliansen. Det är något förvånansvärt.
              Jag trodde ändå att man skulle försöka fånga upp den på något
              sätt.
            </seg>
            <seg n="a93aa850">
              Jag vill också säga att motionen inte är obekant för Byggnads
              förbundsledning, som vi har haft möjlighet att diskutera med.
              Frågan om Laval och Vaxholmsmålet har ivrigt diskuterats här.
              Jag vill också göra klart om det är någon som tror på någon annan
              variant att vår partigrupp, den socialdemokratiska riksdagsgruppen,
              har sitt regelverk, precis som alla ni andra. Jag avser att följa
              det. Men det hindrar inte att vi yrkar bifall till denna motion.
            </seg>
            <seg n="da47cfb6">
              Vad är grunden till att det har blivit som det har blivit? Detta
              får nästan läggas i knät hos Cecilia Malmström och den borgerliga
              regeringen. Ni kunde när diskussionen seglade upp från början
              mer aktivt ha tagit fatt i utredningen och direktiven och tillsatt
              utredaren, Claes Stråth, som nu kom i gång först efter flera månader.
              Det är mycket därför som det har skapats ett politiskt vakuum
              som har inneburit att mycket har florerat. Var står den borgerliga
              regeringen?
            </seg>
            <seg n="7e426de3">
              Jag har hört EU-ministern. Jag har hört Sven Otto Littorin. Vi
              är många som har interpellerat honom också. Han för sin del säger:
              Ja, så långt vi nu kan gå med tanke på EG-rätten. EG-rätten handlar
              också om de fyra friheterna för varor, tjänster, människor och
              kapital.
            </seg>
            <seg n="a091f4df">
              Jag har uppfattat EU-ministern som representant för den regering
              som styr och ställer i Sverige. Ni kommer att göra allt som står
              i er makt för att säkerställa att svenska kollektivavtal ska gälla
              på svenska arbetsplatser i Sverige. Finns det någon annan mening
              föreslår jag att ministern går upp och tar replik och säger: Så
              är det inte! Annars utgår jag från att det verkligen är på detta
              sätt.
            </seg>
            <seg n="f509a7a9">
              Det har varit en långdragen diskussion om Claes Stråths utredning
              och vad den innebär. Är det en allmängiltig förklaring av kollektivavtal?
              Nej, förmodligen inte. Handlar det om att säkerställa att svenska
              kollektivavtal ska gälla på svenska arbetsplatser? Ja, det är
              det som är inriktningen.
            </seg>
            <seg n="caf9a1cd">
              Inte någon här har än så länge berört Svenskt Näringsliv. Det
              är oerhört märkvärdigt att en hel debatt jag har suttit här sedan
              kl. 12 inte har berört dem som har ställt upp och sponsrat att
              Lavalfallet kommit till Bryssel. Hur kan det komma sig? Vilket
              uppträdande har Svenskt Näringsliv i Claes Stråths utredning?
              Det kan inte jag svara på, för jag sitter inte med där. Men det
              skulle vara roligt om man öppnade på förlåten lite grann och lade
              fram de fakta som borde ligga till grund för diskussionen. Detta
              är jättemärkvärdigt.
            </seg>
            <seg n="441aed2f">
              Det är en del som försöker putta den här frågan till oss socialdemokratiska
              riksdagsledamöter som exempel på hur det kan vara sprickor i arbetarrörelsen.
              Nej, så är det icke! Jag ska inte gå åt de inledande talarna från
              Miljöpartiet och Vänstern för hårt. Eftersom jag inte namnger
              dem behöver de inte heller ta replik på mig. Men dra inga ramsor
              om arbetarrörelsen och vi tillsammans och att vi sedan kanske
              ska jobba ihop efter 2010. Börja inte med sådana varianter! Ni
              ska inte gå ut här i morgon dagen efter och säga: Det är vi som
              är hjältarna! Jag säger någonting annat. Jag bara säger det, för
              jag kan arbetarrörelsens historia, alltifrån 1917 då vi delade
              på oss. Jag har läst böcker också som jag inte ska åberopa här
              och nu. Jag bara vädjar till er. Jag vill inte varna er, men jag
              säger vad som gäller.
            </seg>
            <seg n="839cc2ee">
              Ursäkta, Cecilia Malmström, men när man ska landa någonstans
              i de här olika resonemangen är den enda garantin en socialdemokratisk
              regering. Vi kommer alltid att stå upp för att göra allt som står
              i vår makt för att säkerställa att det ska vara svenska kollektivavtal,
              precis som vi alltid har gjort.
            </seg>
            <seg n="340d40b8">
              Vi är för EU. Personligen röstade jag för EU. Personligen röstade
              jag för EMU också. Varför det då? Jo, för att vi är medlemmar
              i två faser av tre i den ekonomiska och monetära unionen vad gäller
              både konvergenskriterier och andra kriterier. Så är det. Man skulle
              önska att den här debatten också speglade detta faktum, när man
              pratar om ekonomi eller den globala ekonomin eller vad det nu
              handlar om.
            </seg>
            <seg n="5f49368b">
              Vi socialdemokrater är inte ensamma om att driva kravet på en
              social klausul. Tillsammans med 54 miljoner medlemmar i den europeiska
              fackföreningsrörelsen driver vi kravet om just en social klausul,
              och det hade varit rimligt om ni också hade ställt upp på det.
              Detta har Socialdemokraterna fångat upp i sin reservation 1 som
              jag kommer att bifalla. Varför sade ni nej? Det kan man undra.
            </seg>
            <seg n="27aed07f">
              Jag vill också i den här inledningen säga att jag understryker
              vad Sven-Erik Österberg och Kenneth G Forslund har sagt om den
              svenska modellen med starka och fria fackföreningar. Det är arbetsmarknadens
              parter som ska träffa kollektivavtal med det regelverk som finns
              här och nu, men vi lever också i en värld som heter EU.
            </seg>
            <seg n="edbbd411">
              Någonstans var det någon som sade: Arbetare i alla länder, förena
              er! Det är faktiskt det vi har gjort när vi har sagt ja till EU
              och ja till utvidgningen. Det var faktiskt inte bara att stå på
              första maj och sjunga, utan vi har med entusiasm och kraft sett
              till att påverka det nya och fina EU. Men där finns svagheter.
              Det är i mitt tycke alldeles för många blå regeringar i EU. Vi
              står dock inför ett EU-val. Med gemensamma krafter kanske vi kan
              ändra på det, för det såg inte ut så 1995. Då var det ett rött
              EU. Nu har det seglat iväg, eftersom det är så många som inte
              tycker att det är intressant att gå och rösta. Det måste vi ändra
              på.
            </seg>
            <seg n="42cff620">
              Jag ber om ursäkt, herr talman, för det jag ska läsa nu kommer
              att ta tid. Men det är så pass angeläget.
            </seg>
            <seg n="6b9de9ae">
              Jag har bett riksdagens utredningstjänst som brukar åberopas
              i alla möjliga sammanhang att ta reda på vad det egentligen var
              som hände i Lavalmålet. Någon talade tidigare om öppenhet. Det
              har ministern också gjort, och jag delar den åsikten. Transparens
              heter det på finare språk. Det handlade om att öppna de slutna
              rummen och så vidare.
            </seg>
            <seg n="a47f5600">
              Jag frågade alltså riksdagens utredningstjänst om dokument, för
              jag var nyfiken på hur den borgerliga regeringens företrädare
              egentligen har agerat nere i EU. Vad har de sagt? Vad har de krävt?
              Vi har fått signaler från våra vänner där nere att det inte sägs
              så mycket, inte vad gäller Lavalmålet i alla fall. Då blev jag
              nyfiken och bad utredningstjänsten kolla upp detta.
            </seg>
            <seg n="8895a053">
              När det gäller dokumenten skriver man: En del material om Lavalmålet
              är inte offentligt. I Lavalmålet deltog förutom parterna 17 regeringar
              inklusive Island och Norge, Europeiska kommissionen samt Eftas
              övervakningsmyndighet.
            </seg>
            <seg n="145d73d7">
              När det gäller EG-domstolens dom, C341/05, lämnar enligt Utrikesdepartementet
              EG-domstolen inte ut yttranden från vare sig kommissionen eller
              Efta. Utrikesdepartementet vill inte gå emot denna policy. Andra
              länders inlagor omfattas av utrikessekretess. Samtidigt kan uppmärksammas
              de huvudsakliga ställningstaganden av kommissionen, Efta och enskilda
              länder som framgår av EG-domstolens dom.
            </seg>
            <seg n="393de785">
              Ministerrådet lämnade inte något yttrande i målet. Det finns
              alltså inga rådsarbetsgrupper eller arbetsgrupper inom Coreper
              som har behandlat Lavalmålet. Inte heller Europaparlamentet lämnar
              något yttrande. Varför det? Inte vet jag.
            </seg>
            <seg n="a6ebd67d">
              Såväl Europaparlamentet som olika arbetsgrupper under rådet har
              däremot uttalat sig om Lavalmålet i olika sammanhang, inte minst
              i anslutning till frågor om utstationering av arbetare. Inför
              EG-domstolens förhandsavgörande bjöd den svenska regeringen in
              till ett informationsmöte med ett antal EU-länder. Regeringen
              träffade exempelvis danska och finländska regeringsföreträdare
              inför den muntliga förhandlingen i Luxemburg den 9 januari 2007.
            </seg>
            <seg n="4981df2e">
              Enligt Utrikesdepartementet finns emellertid inte några protokoll
              eller rapporter från dessa möten. Diarieförda dokument rör endast
              mötesinbjudningar, närvarolistor och liknande.
            </seg>
            <seg n="e36404f4">
              Vi måste när vi pratar om transparens och öppenhet ha funderingar
              på detta. Men nu släpper jag det.
            </seg>
            <seg n="07b93311">
              När det gäller EG-domstolen läser jag: EG-domstolens dom innebär
              i korthet att EG-domstolen godtar att Sverige har valt att överlämna
              fastställandet av arbets- och anställningsvillkor till arbetsmarknadens
              parter. Domstolen underkänner däremot att det gästande företaget
              måste genomföra förhandlingar från fall till fall för att få vetskap
              om vilken lön som ska betalas ut för de arbetstagare som de utstationerar.
            </seg>
            <seg n="ea64b5fb">
              Domstolens resonemang innebär inte att några krav på att vidta
              åtgärder i form av lagstiftning automatiskt kan riktas mot regeringen.
              Det är å andra sidan klart att den förhandlingsordning som för
              närvarande tillämpas av parterna inte godtas av domstolen. Av
              detta kan man dra slutsatsen att regeringen åtminstone är skyldig
              att göra något för att se till att den nuvarande förhandlingsordningen,
              som bygger på att även företag som är etablerade i andra medlemsstater
              från fall till fall ska förhandla om lönerna för sina i Sverige
              stationerade arbetstagare, måste ändras. Domstolen lämnar emellertid
              öppet hur detta ska ske.
            </seg>
            <seg n="3fb9c64a">
              Då för man ju in tankarna på Lex Britannia, utstationeringsdirektivet
              och så vidare och naturligtvis även Claes Stråths utredning.
            </seg>
            <seg n="90de2dae">
              Med detta vill jag ha följande sagt: Ni har ett stort ansvar
              för att den här diskussionen har uppstått. Ni agerade nämligen
              för långsamt. Ni skulle ha tagit fatt i det och satt fart på det
              och varit klara. Även om Claes Stråths utredning ligger på bordet
              kanske det kan ta ett halvår eller ännu längre innan det blir
              vederlagt. Det kanske inte ens blir klarlagt under det halvår
              från och med juni nästa år som vi är ordförandeland. Byggnads
              har gjort en enklare variant på sitt kollektivavtal, och det tycker
              jag låter bra.
            </seg>
            <seg n="901ab60e">
              Avslutningsvis vill jag säga att Svenskt Näringsliv hade en artikel
              på DN Debatt i söndags där man kräver skärpning av både regeringen
              och bankerna: Släpp loss de offentliga jobben och en generösare
              kreditgivning för 50 miljarder! Faller den svenska arbetsmarknadsmodellen
              kommer också på sikt den svenska välfärdsmodellen att falla i
              så måtto att kommer det inte in inkomster kommer det inte in några
              skatter, och då kan man inte dela ut någonting i andra änden.
            </seg>
            <seg n="10517ce8">
              Till sist vill jag säga: Rättighetsstadgan, mänskliga rättigheter,
              subsidiaritetsprincipen och mellanstatligt samarbete är viktigt!
            </seg>
          </u>
          <note n="70d40cc5">
            I detta anförande instämde Phia Andersson, Patrik Björck, Claes-Göran
            Brandin, Monica Green, Eva-Lena Jansson, Jan-Olof Larsson, Lars
            Mejern Larsson, Christina Oskarsson, Leif Pagrotsky, Gunnar Sandberg,
            Hans Stenberg och Börje Vestlund (alla s).
          </note>
          <note type="speaker" n="b86896ff">
            Anf. 192 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-7" n="60ee3b6a">
            <seg n="e69e7746">
              Herr talman! Det var ett mycket omfattande inlägg i debatten,
              och det skulle väl bära lite långt i denna sena timma att försöka
              svara på allting. En hel del hade egentligen inte heller med Lissabonfördraget
              att göra, även om det förstås är mycket viktiga frågor.
            </seg>
            <seg n="cc0fbcc0">
              Varför Svenskt Näringsliv inte har någon representant här i debatten
              till skillnad från Byggnads kan jag inte svara på. Frågorna om
              arbetarrörelsen och vem som är mest renlärig överlåter jag också
              till kommande inlägg.
            </seg>
            <seg n="10d56767">
              Jag förstår att Ronny Olander har svårt att acceptera att svenska
              folket röstade fram en alliansregering. Jag förstår att han också
              har svårt att acceptera att det är borgerliga regeringar i en
              majoritet av länderna i Europa, men nu är det så, och då får vi
              hantera detta. Svenska folket kommer att få rösta igen om två
              år, och vi får se hur det går då.
            </seg>
            <seg n="3ee0a757">
              Icke desto mindre tar sig denna frustration ibland uttryck i
              en enorm upphetsning över att regeringen inte gör tillräckligt.
              Det spelar liksom ingen roll vad vi gör, det är ändå inte tillräckligt
              bra. Jag har i denna kammare hur många gånger som helst sagt det
              har även Sven Otto Littorin och de flesta av mina regeringskolleger
              att den svenska regeringen står bakom den svenska modellen. Vi
              försvarar den. Vi tycker att den är bra. Vi försöker göra reklam
              för den, och vi står upp för till exempel kollektivavtalsmodellen.
            </seg>
            <seg n="2f7177f2">
              Vi gör detta i olika sammanhang. Jag beklagar att inte alla de
              dokument som Ronny Olander ville få ut om domstolsförhandlingarna
              var tillgängliga. Tyvärr är det fortfarande alldeles för mycket
              hemlighet kring domstolen. Jag delar den kritiken. Men vi argumenterade
              där i enlighet med hur jag tror att Socialdemokraterna ville att
              vi skulle argumentera. Vi var ganska ense i detta.
            </seg>
            <seg n="96bc3b68">
              Sedan föll domen. Den domen ska man naturligtvis tolka, och det
              gör vi genom Claes Stråths utredning. Man kan beklaga att den
              inte tillsattes tillräckligt fort. Det var en konsultationsprocess
              med arbetsmarknadens parter innan dess. Claes Stråth själv ville
              gärna ha längre tid. Men utredningen tillsattes, och vi väntar
              på resultat från den.
            </seg>
            <seg n="dbca73ba">
              Nu ser jag att min talartid är ute, så jag får komma tillbaka
              strax.
            </seg>
          </u>
          <note type="speaker" n="3be1e7c0">
            Anf. 193 RONNY OLANDER (s) replik:
          </note>
          <u who="ronny_olander_ce0a70" xml:id="i-1d5f43d886e46506-1" n="cb5adec5">
            <seg n="f798b6ac">
              Herr talman! Byggnadsfacket har ingen representant här i riksdagen.
              Jag är vald av svenska folket precis som alla andra här. Så tro
              inte för ett ögonblick att vi har någon avbetalning på dem eller
              att de stöttar oss på något sätt. Svenskt Näringsliv har inte
              heller någon representant här, men det finns ändå många som pratar
              för Svenskt Näringsliv. Det ska vi inte glömma bort. Jag ser en
              där borta, men jag ska inte säga hans namn, för då blir han arg.
            </seg>
            <seg n="4257f7f7">
              Det sägs också att det är svårt att acceptera. Nej, det är hur
              lätt som helst att acceptera att ni vann, att ni har sju mandat
              mer. Tror man på demokrati, som vi socialdemokrater gör, accepterar
              man också det som svenska folket har sagt. De ska naturligtvis
              välja om ett par gånger innan 2010.
            </seg>
            <seg n="5b9b42fd">
              Snacket om att regeringen inte gör tillräckligt Cecilia Malmström,
              läs protokollen från den tid ni var i opposition! Ni stod här
              och brände av den ena raketen efter den andra om att den socialdemokratiska
              regeringen gjorde alldeles för lite. Det är en del av regeringsinnehavet
              att vi i oppositionen ligger på. Det är bra för er också för det
              sporrar er att göra ännu mer och förhoppningsvis bra grejer. Det
              ska du inte vara ett dugg ledsen för!
            </seg>
            <seg n="9364a416">
              Jag delar den mening som Cecilia Malmström för fram om kollektivavtal,
              alltså dokumenten. Kanske det med Lissabonfördraget blir lite
              öppnare. För dem som är helt emot det finns det ju en utträdesklausul.
              En del skulle ju kunna rösta bara för den sakens skull. Men jag
              går inte in på det heller.
            </seg>
            <seg n="4400825f">
              Sedan är det naturligtvis det du berör själv om Claes Stråths
              utredning. Även om det var en konsultationsprocess säger jag bara
              att det är därför vi har ett sådant klydd i dag med hela resonemanget.
              Ni skulle ha satt fart på det med detsamma. Det gäller Sven Otto
              Littorin, men han är inte här heller.
            </seg>
          </u>
          <note type="speaker" n="02d303cf">
            Anf. 194 Statsrådet CECILIA MALMSTRÖM (fp) replik:
          </note>
          <u who="cecilia_malmström_minister_2006" xml:id="i-f3c72db42beedbf4-8" n="60ee3b6a">
            <seg n="b2c5eb7b">
              Herr talman! Naturligtvis har vi olika roller. Om vi byter roller
              gör vi liknande inlägg, naturligtvis. Det var också därför jag
              begärde replik. Jag tycker att det är trevligt att ta den här
              debatten.
            </seg>
            <seg n="c195984b">
              För att återgå till sakfrågan inväntar allihop Claes Stråths
              utredning. Det är också den rekommendation som kommissionen, Europaparlamentet
              och flera andra länder gör. Låt oss först titta lite nationellt
              för att få klarhet i eventuella justeringar som krävs av regelverket.
              Sedan fortsätter debatten att föras både på nationell nivå och
              naturligtvis också på Europanivå. Det finns redan ett antal forum
              utarbetade. Det är expertkommittéer och möten på väg där Sverige
              kommer att vara aktivt. Olika parter på arbetsmarknaden kommer
              också att försöka få klarhet i detta för att tydliggöra hur utstationeringsdirektivet
              ska tolkas i framtiden i en globaliserad värld där företag och
              anställda självfallet rör sig också över gränserna. Det kräver
              kanske också en översyn av regelverket.
            </seg>
            <seg n="f8ff2372">
              Jag vill bara återgå till det jag har sagt flera gånger och försäkra
              Ronny Olander att vi inte tror utan är väldigt övertygade om att
              inte Lissabonfördraget och inte heller Lavaldomen hotar den svenska
              modellen. Lavaldomen slår ju fast att det finns rättigheter som
              är garanterade, att kollektivavtal är tillåtna och att stridsåtgärder
              är tillåtna. Det var just i detta specifika fall det inte var
              proportionerligt.
            </seg>
            <seg n="65a0f5ce">
              Precis den typen av normer och regelverk finns ju också för agerande
              på hemmaplan när det inte är utländska företag inblandade. Vi
              menar därför att det inte finns anledning till panik på det sättet
              eftersom det är en dom i just detta speciella fall. Men vi tar
              det naturligtvis på stort allvar genom att den här utredningen
              tillsatts och inväntar resultaten därifrån.
            </seg>
            <seg n="b3e5d1d8">
              Vi försöker också i olika sammanhang på den europeiska arenan
              att vara aktiva. Men det är lite svårt att veta exakt vad vi ska
              göra innan vi har all information. Därför tycker vi att det är
              klokt att vänta med att diskutera eventuella sociala protokoll
              eller utstationeringsdirektiv. Med den kunskap som jag har efter
              många år i Europa vet jag att det finns väldigt många länder,
              inte bara beroende på om det är en höger- eller vänsterregering,
              som ser väldigt olika på de här frågorna. Det är inte säkert att
              omförhandlingar av de här frågorna skulle gynna den svenska modellen.
            </seg>
          </u>
          <note type="speaker" n="88751938">
            Anf. 195 RONNY OLANDER (s) replik:
          </note>
          <u who="ronny_olander_ce0a70" xml:id="i-1d5f43d886e46506-2" n="cb5adec5">
            <seg n="84eb12e8">
              Herr talman! Jag ska faktiskt be att få tacka för den försäkran
              som du gör nu å regeringens vägnar, att just garantera den svenska
              modellen. Vad Claes Stråths utredning kommer fram till vet vi
              inte. Oaktat vad den kommer fram till ger den förhoppningsvis
              ett sådant underlag att detta inte behöver utredas igen eller
              förlängas. Red upp detta i god tid före EU-val och annat! Jag
              vill bara rekommendera det å det varmaste. Red upp detta! Klara
              också ut utstationeringsdirektivet. Lex Britannia kan också finnas
              med i det sammanhanget. Det är helt klart.
            </seg>
            <seg n="558dc527">
              Jag valde också att läsa vad riksdagens utredningstjänst hade
              sagt om Lavaldomen. Byggnads har ju i det fallet försökt förändra
              sitt kollektivavtal som inte var speciellt tjockt. Man ska också
              ha klart för sig att utländska företag som kommer hit till Sverige
              ska kunna vägtrafikförordningen. De ska kunna plan- och bygglagen.
              De ska strängt taget kunna hela den lagstiftning som vi andra
              egentligen måste kunna när vi är här i Sverige.
            </seg>
            <seg n="c3077a6d">
              När man säger att det ska vara förutsägbart var det ska landa
              någonstans är ju bekymret att Byggnads som ett av fackförbunden
              bedriver ackordsförhandlingar. När man bedriver ackordsförhandlingar
              gör man det på byggarbetsplatserna. Man gör vissa avstämningar
              och mätningar av hur det går med produktion och annat. Det var
              det som EG-domstolen faktiskt också lade sig i och riktade kritik
              mot. Jag hoppas att ni fångar upp det, för det är många som vill
              jobba på ackord. Det är inte förutsägbart på det sättet.
            </seg>
          </u>
          <note type="speaker" n="40c421f3">
            Anf. 196 JOSEFIN BRINK (v) replik:
          </note>
          <u who="josefin_brink_cd11aa" xml:id="i-c6ac95938b8ab14e-3" n="0956fdc0">
            <seg n="3763a0e7">
              Herr talman! Jag känner inget större behov av att gaffla och
              bemöta alla Ronny Olanders påståenden och grejer här. Men jag
              vill ändå räta ut ett par frågetecken som uppenbarligen finns
              angående vad Vänsterpartiet egentligen föreslår.
            </seg>
            <seg n="7e230d49">
              Det är nämligen så att Ronny Olander inte alls behöver vara orolig
              för att Vänsterpartiet inte står bakom kravet på socialt protokoll.
              Vi har en reservation som vi har yrkat bifall till som lyder så
              här: Riksdagen tillkännager för regeringen som sin mening vad
              som anförs i motionen om att regeringen bör verka för ett socialt
              protokoll för fackliga rättigheter i EU och utveckla juridiskt
              bindande garantier för den svenska kollektivavtalsmodellen.
            </seg>
            <seg n="b5b03e1f">
              Detta förslag går det alldeles utmärkt för både Byggnads och
              andra socialdemokratiska ledamöter som så tycker att stödja. För
              vår del finns det som sagt var inga som helst motsättningar mellan
              att både skydda den specifika svenska kollektivavtalsmodellen
              och utverka ett socialt protokoll som gäller för löntagare i hela
              Europa. Det var bara det jag ville få fört till protokollet och
              ge som information till Ronny Olander.
            </seg>
          </u>
          <note type="speaker" n="864840c0">
            Anf. 197 RONNY OLANDER (s) replik:
          </note>
          <u who="ronny_olander_ce0a70" xml:id="i-1d5f43d886e46506-3" n="cb5adec5">
            <seg n="1b895345">
              Herr talman! Jag tackar för den informationen. Men jag förstod
              inte riktigt vad Josefin Brink menade med Ronny Olanders alla
              påståenden och grejer. Vad ligger i det? Vad har jag sagt för
              grejer eller gjort för påståenden som är felaktiga? Detta ska
              ju många av våra fackliga vänner läsa. Då undrar de: Vad är det
              för grejer han har snackat om och vilka påståenden är det? Jag
              skulle nog vilja att du är lite klarare på den punkten.
            </seg>
            <seg n="85be48aa">
              Det är ju kul att ni tydligen har fått med det sociala protokollet
              i en reservation. Men det blir lite knepigt när ni aktivt röstar
              mot. Vi kräver ju aktivt i reservationen vi har inte yrkat på
              den och det är väl tur att den motion som vi har skrivit, U258,
              ska avslås. Varför gjorde ni det? Det verkar ju lite knepigt.
              Om ni som vi jobbar med 54 miljoner medlemmar, fackliga vänner
              ute i Europa, och så röstar ni avslag på detta blir det knepigt.
              Den grejen får du nog reda ut.
            </seg>
          </u>
          <note type="speaker" n="c93796c2">
            Anf. 198 JOSEFIN BRINK (v) replik:
          </note>
          <u who="josefin_brink_cd11aa" xml:id="i-c6ac95938b8ab14e-4" n="0956fdc0">
            <seg n="cc4c115d">
              Herr talman! Jag reder så gärna ut detta. Som sagt var lägger
              vi ju fram ett identiskt förslag med den skillnaden att vi också
              vill ha ett juridiskt bindande undantag för den svenska kollektivavtalsmodellen.
              Vi tycker faktiskt att det är ett bättre förslag, Ronny Olander,
              därför att det ger både, som man brukar säga, hängslen och livrem
              hängslen för löntagare i hela Europa och livrem för den unika
              svenska kollektivavtalsmodellen.
            </seg>
            <seg n="33a652cc">
              Det är det som vi menar krävs för att garantera att svenska fackförbund
              i framtiden har rätt att vidta stridsåtgärder för att kräva allt
              det som både du och jag är eniga om är viktigt att man måste kunna
              få göra och samtidigt använda den möjlighet som vi har som har
              en stark arbetarrörelse, en stark fackföreningsrörelse att också
              stödja kampen för att stärka löntagarnas rättigheter i resten
              av Europa. Vi ser ingen motsättning i det, Ronny Olander. Därför
              har vi ett yrkande som kräver båda de här sakerna på samma gång.
              Det är ni som sagt var väldigt välkomna att ansluta er till.
            </seg>
          </u>
          <note type="speaker" n="9872c84e">
            Anf. 199 RONNY OLANDER (s) replik:
          </note>
          <u who="ronny_olander_ce0a70" xml:id="i-1d5f43d886e46506-4" n="cb5adec5">
            <seg n="a6f01337">
              Herr talman! Då får jag tacka dig, Josefin Brink, för det erbjudandet.
              Du kanske kan ansluta dig till vår motion, U258. Det är en jättebra
              idé. Det kan ni andra göra också. Det är helt okej.
            </seg>
            <seg n="7089bb18">
              Sedan var det frågan om det juridiskt bindande. En del av er
              har snurrat omkring folkomröstningar och sådana saker. Det är
              bra att vi känner hur viktig den svenska kollektivavtalsmodellen
              är. Vi har kanske lite olika utgångspunkter, men vi ska verkligen
              ta tag i detta för att det ska bli bra. Vi ska inte svika dem
              här i Sverige eller de 54 miljoner medlemmarna i Europa. Vi försökte
              fånga upp dem i vår motion. Vi resonerade att det är rimligt att
              ställa upp för dem eftersom de driver kravet mot EU-administrationen.
            </seg>
          </u>
          <note type="speaker" n="389ae4d1">
            Anf. 200 JACOB JOHNSON (v):
          </note>
          <u who="jacob_johnson_6c8957" xml:id="i-c27175e31dc5a1ee-0" n="aeaa8cab" next="i-f5acecad3760be12-0">
            <seg n="9babe3f0">
              Herr talman! Det finns en rad anledningar till att jag och Vänsterpartiet
              yrkar avslag på Lissabonfördraget här i kammaren i dag. I första
              hand menar jag att det handlar om de avgörande demokratibrister
              som är förknippade med fördraget och dess behandling.
            </seg>
            <seg n="999e7ac1">
              Vi menar att en levande demokrati kräver närhet och förtroende
              mellan just de förtroendevalda politikerna och medborgarna. Vi
              här i Sveriges riksdag har ju efter allmänna val fått det svenska
              folkets förtroende att stifta våra lagar.
            </seg>
            <seg n="fc0cffab">
              Om Lissabonfördraget antas till slut om än i något reviderad
              form flyttas ytterligare makt, utöver den som redan har flyttats
              till EU, från svenskt demokratiskt beslutsfattande till gemensamt
              beslutsfattande inom EU. Denna gång är det främst vad gäller de
              rättsliga och inrikes frågorna.
            </seg>
            <seg n="1f98a81c">
              Man skulle kunna säga att det folkliga inflytandet halveras när
              beslut flyttas från svensk nationell nivå till EU-nivå eftersom
              valdeltagandet i riksdagsval är ungefär dubbelt så högt som i
              val till EU. Valdeltagandet är nog den bästa indikatorn vi har
              på grad av folklig demokratisk förankring.
            </seg>
            <seg n="0ff650de">
              Lissabonfördraget handlar också om sämre möjligheter för oss
              att föra en självständig politik inom en rad områden utifrån våra
              förutsättningar, traditioner och demokratiska beslut. Det gäller
              till exempel försvars- och säkerhetspolitiken där Lissabonfördraget
              innebär att Sverige alltmer vävs in i EU-gemensamma ageranden
              med syftet att EU på sikt ska utveckla ett gemensamt försvar med
              ömsesidiga försvarsåtaganden och där medlemsländerna är ålagda
              att rusta upp. Sveriges möjligheter att utifrån vår historia och
              erfarenheter utveckla en alternativ säkerhetspolitik mer inriktad
              på förebyggande civila åtgärder begränsas därmed.
            </seg>
            <seg n="71eff45a">
              Samma brist på möjlighet att föra en självständig politik utifrån
              de demokratiska ställningstaganden som det svenska folket gjort
              visar frågan om den svenska kollektivavtalsmodellen. Den har ju
              diskuterats mycket i dag i kammaren.
            </seg>
            <seg n="78379f14">
              Domen i det svenska Lavalfallet slår fast att låglönekonkurrens
              är acceptabel på EU:s inre marknad medan fackliga stridsåtgärder
              för att kräva inhemska kollektivavtal kan betraktas som ett otillåtet
              marknadshinder. Vi får alltså i detta fall acceptera att samma
              arbete kan ha olika pris beroende på vilken nationalitet de arbetande
              har. Det strider mot själva grundidén för den svenska kollektivavtalsmodellen.
            </seg>
            <seg n="7424cba3">
              Men nu har Sverige ett förhandlingskort att spela ut gentemot
              EU. En ändring av fördraget eller ett juridiskt bindande undantag
              kan ge oss ett fullgott skydd mot den mycket politiska domstolen
              i Luxemburg. Vi har nu ett unikt tillfälle att få ett sådant undantag.
              Det är alltså fråga om ett undantag som liknar dem som Storbritannien
              i stor utsträckning har. Vi menar därför att riksdagen inte ska
              godkänna Lissabonfördraget innan ett sådant juridiskt bindande
              undantag för den svenska kollektivavtalsmodellen finns med.
            </seg>
          </u>
          <note n="752e7c01">
            Därför, herr talman, yrkar jag bifall till reservation 5 i dagens
            betänkande.
          </note>
          <u who="jacob_johnson_6c8957" xml:id="i-f5acecad3760be12-0" n="aeaa8cab" prev="i-c27175e31dc5a1ee-0">
            <seg n="8aa8c273">
              Vi vet med till visshet gränsande sannolikhet att Lissabonfördraget
              oberoende av Sveriges agerande inte kommer att träda i kraft förrän
              tidigast om kanske ett år. Det finns tid och ett bra förhandlingsläge
              för Sverige. Dessutom väntar vi ju på den Stråthska utredningen
              som kommer först om några veckor. Varför fatta beslut redan i
              dag? Att Socialdemokraterna som sitter i vågmästarställning i
              denna fråga med tanke på att det krävs tre fjärdedels majoritet
              i kammaren inte utnyttjar läget förstår jag faktiskt inte.
            </seg>
            <seg n="04199645">
              Herr talman! Bristerna i demokrati när det gäller Lissabonfördraget
              handlar även i hög grad om beslutsprocessen i EU och i Sverige.
            </seg>
            <seg n="b63644b4">
              Lissabonfördraget har ju i praktiken samma innehåll som det förslag
              till EU-konstitution som avvisades i folkomröstningarna i Frankrike
              och Nederländerna. Sedan har EU:s stats- och regeringschefer i
              en sluten process utan reellt folkligt demokratiskt inflytande
              ompaketerat den avvisade konstitutionen till detta Lissabonfördrag.
              Nu vill majoriteten i denna riksdag ratificera fördraget utan
              föregående folkomröstning, trots att man vet, eller borde veta,
              att majoriteten av svenska folket tycker att en rådgivande folkomröstning
              borde genomföras. Vänsterpartiet har vid upprepade tillfällen
              drivit denna fråga. Vi menar att riksdagen inte kan anses ha mandat
              att fatta beslut om ratificering utan vägledning av en föregående
              folkomröstning, bland annat därför att fördraget inte diskuterades
              ordentligt inför valet 2006.
            </seg>
            <seg n="cf22300b">
              Avsaknaden av svensk folkomröstning i denna process är alltså
              en stor demokratisk brist.
            </seg>
            <seg n="8a06a835">
              En annan demokratisk brist är det faktum att vi över huvud taget
              ska behöva ta ställning till fördraget i dag. Irland har som enda
              medlemsland genomfört en folkomröstning med resultatet nej. Därmed
              har fördraget fallit enligt EU:s egna regler. Vi menar att EU:s
              regler måste följas, och följaktligen bör den svenska ratifikationsprocessen
              avbrytas. Regeringen borde ta initiativ till vidare fördragsförhandlingar.
              I en sådan ny omförhandling borde Sverige även lyfta upp frågan
              om ett permanent undantag från EMU.
            </seg>
            <seg n="4e8feb4b">
              Herr talman! Även om Lissabonfördraget också innehåller vissa
              förbättringar jag tycker till exempel att den så kallade rättighetsstadgan
              är en sådan är det enligt min uppfattning så att det grundläggande
              problemet kvarstår, nämligen att det är den fria rörligheten på
              den inre marknaden som är EU:s överordnade princip. Det kan exemplifieras
              av artikel 63 om fri rörlighet för kapital. Där framgår att alla
              restriktioner för kapitalrörelser mellan medlemsstater och mellan
              medlemsstater och tredjeland ska vara förbjudna. Det är en intressant
              skrivning i dagens finanskris.
            </seg>
            <seg n="f05c2bfb">
              Andra exempel på den fria rörlighetens överordning är de gånger
              olika länder vill stoppa vissa produkter av miljöskäl. Det har
              genomgående avvisats med hänvisning till den fria rörligheten.
              Handeln med genmodifierade produkter kan ses som ett sådant exempel.
            </seg>
            <seg n="fa07e32c">
              Herr talman! Lissabonfördraget innebär alltså sammantaget, enligt
              min uppfattning, en avgörande försvagning av vår demokrati och
              att den befintliga obalansen till förmån för den inre marknaden
              kvarstår.
            </seg>
          </u>
          <note n="c62cf2d1">
            Därför, herr talman, yrkar jag bifall också till reservation
            nr 4.
          </note>
          <note n="a7b59a2f">
            Jag yrkar därför även bifall till reservation nr 2, som innebär
            avslag på propositionen om Lissabonfördraget.
          </note>
          <note n="33685608">
            I detta anförande instämde Marianne Berg, Josefin Brink, Wiwi-Anne
            Johansson, Hans Linde, Kalle Larsson, Eva Olofsson, Lena Olsson
            och Gunilla Wahlén, (alla v).
          </note>
          <note type="speaker" n="6e6647de">
            Anf. 201 PATRIK BJÖRCK (s):
          </note>
          <u who="patrik_bjorck_b56219" xml:id="i-1444223e58a25a4e-0" n="55d47327">
            <seg n="6fe58d98">
              Herr talman! Den svenska arbetarrörelsen är positiv till Lissabonfördraget.
              Såväl det socialdemokratiska partiet som LO har varit mycket tydliga
              på den punkten. Mycket kritik kan och ska riktas mot EU både för
              den tid som har varit med de gamla fördragen och troligen även
              i framtiden med de nya fördragen. Men om kritik ska vara konstruktiv
              måste man kunna gå vidare och våga förändring.
            </seg>
            <seg n="09bd0dad">
              Vi svenska socialdemokrater har bland annat arbetat hårt för
              att utvidga EU. Alla ska med så enkelt är det. Då måste vi också
              anpassa EU till den nya situation som uppstår.
            </seg>
            <seg n="44713153">
              Vi socialdemokrater har kritiserat EU för ineffektivitet, och
              då måste vi också medverka till att göra EU effektivare.
            </seg>
            <seg n="228ba6a8">
              Vi socialdemokrater har kritiserat EU för att de sociala rättigheterna
              har en för svag ställning. Med Lissabonfördraget stärks de sociala
              rättigheterna.
            </seg>
            <seg n="7a220bdf">
              Vi socialdemokrater har kritiserat EU för att inte tillräckligt
              kraftfullt agera för jämställdhet, mot miljöförstöring och organiserad
              brottslighet. Med det nya fördraget stärks möjligheterna för oss
              att tillsammans med socialdemokrater i Europa kämpa för att lösa
              dessa problem.
            </seg>
            <seg n="c1ded27b">
              Är då allt så bra som vi skulle vilja ha det? Naturligtvis inte.
            </seg>
            <seg n="71a10fb5">
              I Europa finns samma motsättning mellan höger och vänster som
              här i Sverige. Inom det socialdemokratiska partiet i Europa finns
              olika uppfattningar beroende på olika historia och erfarenheter,
              precis som det inom det socialdemokratiska partiet i Sverige finns
              olika uppfattningar mellan storstad och landsbygd eller mellan
              norr och söder. Det är ingenting konstigt med det.
            </seg>
            <seg n="76157105">
              Att Socialdemokraterna röstar för fördraget när det kommer till
              beslut i riksdagen är därför en helt konsekvent och förutsägbar
              händelse. Vi gör det inte för att det är perfekt utan för att
              det ger oss en bättre utgångspunkt att fortsätta arbetet med våra
              europeiska kamrater inom det europeiska socialdemokratiska partiet
              och inom den europeiska fackföreningsrörelsen.
            </seg>
            <seg n="ecce0a23">
              Herr talman! När det gäller det så omtalade beslutet på LO-kongressen,
              att verka för att den utredning som har tillsatts för att lösa
              de problem som Lavaldomen skapade ska vara klar innan fördraget
              ratificeras, står vi socialdemokrater helt bakom det beslutet.
              Det hade varit av stor betydelse att få rätt beslutsgång, inte
              minst för att inte äventyra legitimiteten i ratificeringen.
            </seg>
            <seg n="d0aba896">
              Men den svenska högerregeringen har agerat kortsiktigt och ansvarslöst,
              och man har vägrat att medverka till en lösning. Ska vi då låta
              en högerregering styra vår uppfattning i en fråga där vårt ställningstagande
              har varit välkänt och förankrat? Det är inte ett alternativ. Vi
              kan inte i riksdagen rösta ned det förslag som vi tror på. Vi
              kan inte göra detta.
            </seg>
            <seg n="777b47d9">
              Det är en helt annan sak för Vänsterpartiet, som inte tror på
              Europasamarbetet. De har alltid röstat nej till allt som har med
              EU att göra. Nu har de visserligen ett svepskäl i och med EG-domstolens
              dumheter, men det har ingenting med saken att göra för Vänsterpartiet.
            </seg>
            <seg n="6ef69d9c">
              Vi socialdemokrater, som tillhör den europeiska arbetarrörelsen,
              har en betydligt mer konstruktiv inställning. Vi har mer gemensamt
              med en tysk arbetare än med en svensk borgare. Det är någonting
              att fundera på.
            </seg>
            <seg n="c8183026">
              Vänsterpartiets, det före detta kommunistpartiets, representant
              Hans Linde oroade sig för hur vi socialdemokrater skulle kunna
              möta Sveriges arbetare ute på arbetsplatserna. Jag kan lugna Hans
              Linde på den punkten. Till skillnad från Hans Linde har jag tillbringat
              större delen av mitt vuxna liv på ett fabriksgolv och har inga
              som helst problem att möta mina arbetskamrater, eller andra arbetare
              i Sverige, i Europa eller var som helst i världen.
            </seg>
            <seg n="49065551">
              Jag tillhör, till skillnad från Hans Linde, ett parti som är
              en del av svensk arbetarrörelse och som har en stark och trygg
              förankring på svenska arbetsplatser. Jag tillhör, till skillnad
              från Hans Linde, en europeisk arbetarrörelse.
            </seg>
            <seg n="7e217fe9">
              Herr talman! Den svenska modellen är hotad. Så är det. Vari består
              hoten?
            </seg>
            <seg n="326ee965">
              EG-domstolens domar är ett hot mot den svenska arbetsmarknadsmodellen.
              Så är det.
            </seg>
            <seg n="f0324d06">
              Den svenska högerregeringen är ett hot mot den svenska arbetsmarknadsmodellen
              med svenska kollektivavtal och starka fackföreningar. Så är det.
            </seg>
            <seg n="878e7643">
              När a-kassan rustas ned är det ett direkt slag mot våra kollektivavtal.
              När nya regler för F-skatt införs är det ett hot mot våra kollektivavtal.
              På punkt efter punkt driver den svenska högerregeringen en politik
              mot Sveriges arbetare och deras anställningsvillkor.
            </seg>
            <seg n="557d8bc3">
              Frågan är då: Hur avvärjer vi dessa hot?
            </seg>
            <seg n="2d3cdc6b">
              Hotet från den svenska högerregeringen kommer vi att möta genom
              att göra Reinfeldt och kompani arbetslösa efter nästa val.
            </seg>
            <seg n="ed3b31a8">
              Hotet från EG-domstolen löser vi genom att arbeta aktivt i Europa
              med europeisk fackföreningsrörelse och europeiska socialdemokrater.
              Hotet från EG-domstolen avgörs inte vid kvällens votering.
            </seg>
            <seg n="7e3f4276">
              Ett nej till det nya fördraget löser ingenting av de problem
              som uppstått på grund av Laval och andra domar. Även om Hans Linde
              och hans kompisar lyckats hålla Sverige utanför EU hade vi drabbats
              av Lavaldomen. Vad hade Hans Linde hotat med då? Hade Hans Linde
              hotat med att vi skulle gå med i EU?
            </seg>
            <seg n="432f6f84">
              Herr talman! Hur går då arbetet i Europaparlamentet, kan man
              undra.
            </seg>
            <seg n="d4fcb2ff">
              De grundläggande sociala och mänskliga rättigheterna i EU ska
              inte underordnas de ekonomiska friheterna. Det slog en bred majoritet
              i Europaparlamentet fast när de röstade för ett betänkande om
              utmaningar för kollektivavtalen i EU. Parlamentet tar tydligt
              avstånd från EG-domstolens uppmärksammade beslut i Laval-, Viking-,
              Rüffert- och Luxemburgmålen. I samtliga dessa domar har EG-domstolen
              inskränkt grundläggande fackliga rättigheter på ett helt oacceptabelt
              sätt, eftersom domstolens tolkning av utstationeringsdirektivet
              inte stämmer överens med lagstiftarens avsikt.
            </seg>
            <seg n="73ffe268">
              Parlamentet vill också tydliggöra att varken utstationeringsdirektiv
              eller andra direktiv förbjuder medlemsstaterna eller arbetsmarknadens
              parter att kräva förmånligare villkor i syfte att garantera likabehandling
              av alla arbetstagare. Kommissionen uppmanas därför att inleda
              en översyn av utstationeringsdirektivet i syfte att klargöra att
              löner och anställningsvillkor är minimikrav; ett golv från vilket
              fackföreningar kan kräva likabehandling genom förhandlingar om
              kollektivavtal.
            </seg>
            <seg n="ef3019ba">
              Herr talman! Hur reagerar då högerns representanter i Europaparlamentet?
              En av dem, moderaten Charlotte Cederschiöld, föreslog att utstationerade
              arbetstagare ska särbehandlas och diskrimineras i förhållande
              till inhemska arbetstagare. Hon föreslog också att alla löne-
              och anställningsvillkor som går ut över minimikraven i utstationeringsdirektivet
              ska ses som hinder mot den fria rörligheten.
            </seg>
            <seg n="b848fbb5">
              Den underliggande logiken tycks vara att lönekonkurrens mellan
              arbetstagare ska vara tillåten och att ekonomiska friheter oreserverat
              ska gå före arbetstagarnas rättigheter och intressen. Även här
              i Europaparlamentet visar den svenska högern sitt rätta ansikte.
            </seg>
            <seg n="2d8651f0">
              Återvänder vi till Sverige kan vi fundera över hur den svenska
              högern agerar i Sverige. Ja, arbetsmarknadsminister Sven Otto
              Littorin vill inte agera för en översyn av utstationeringsdirektivet
              i en ohelig allians med Vänstern. Skälet är att det skulle ta
              för mycket tid och energi och att man inte vet vad resultatet
              skulle bli. Kontentan av den här passiviteten blir att regeringen
              stöder lönekonkurrens och ett EU som uteslutande bygger på ekonomiska
              friheter och struntar i den sociala dimensionen. Det är samma
              gamla moderater här som där.
            </seg>
            <seg n="4b136495">
              Svensk arbetarrörelse kan aldrig acceptera att arbetstagare i
              likvärdig ställning får olika behandling. Alla som arbetar i Sverige
              ska göra det med likvärdiga löne- och anställningsvillkor, oavsett
              anställningsform och nationalitet.
            </seg>
            <seg n="56bf66bf">
              Vi socialdemokrater har väckt en motion som skulle, om förslagen
              bifalls, innebära ett stort steg fram för att lösa många av de
              problem som EG-domarna har orsakat. Nu har högermajoriteten i
              Sveriges riksdag en möjlighet att bekänna färg och visa om man
              vill stå på den svenska modellens sida eller om man vill rasera
              den.
            </seg>
            <seg n="62f72301">
              Det vi socialdemokrater vill är
            </seg>
            <seg n="17ee8edb">
              Herr talman! Lissabonfördraget är ingen garanti för svenska kollektivavtal,
              men det är en starkare plattform för den europeiska arbetarrörelsen
              att fortsätta sin kamp för att stärka arbetares rättigheter i
              hela Europa. I den kampen ska svenska socialdemokrater medverka
              fullt ut.
            </seg>
            <seg n="a0271e50">
              Den enda garanten för kollektivavtal i Sverige är en stark svensk
              fackföreningsrörelse i en stark facklig-politisk samverkan med
              Socialdemokraterna. Hotet från Lavaldomen vilar inte bara över
              svenska arbetare, och det hotet kan vi bara avvärja tillsammans
              med våra kamrater i Europa.
            </seg>
          </u>
          <note n="0e4f477c">
            Därmed, herr talman, vill jag yrka bifall till reservation nr
            1 av Socialdemokraterna.
          </note>
          <note type="speaker" n="010166e0">
            Anf. 202 LENA OLSSON (v):
          </note>
          <u who="lena_olsson_010079" xml:id="i-328fdd7eede035f9-0" n="a7a22c8e">
            <seg n="29092083">
              Herr talman! Jag vill säga att detta faktiskt är den viktigaste
              politiska debatt jag någonsin ställts inför. Lissabonfördraget
              är det största som har hänt på EU-området sedan vi inträdde i
              EU. Maktförskjutningen är stor, och det är bara förnamnet. Det
              är väldigt milt sagt. Det man reagerar på när man lyssnar på den
              här debatten är hur ni berömmer er och säger att EU ska bli så
              bra, så öppet och demokratiskt.
            </seg>
            <seg n="ed03c33e">
              Efter alla lovord till fördraget från högeralliansen måste jag
              säga: Om nu allt är så bra som ni säger hade det väl varit på
              sin plats att diskutera detta med oss i en öppen debatt i samhället
              med våra medborgare och att även låta vår egen befolkning få vara
              med i debatten i större utsträckning och ha haft möjligheten att
              rösta om detta? Man kan ställa sig frågan: Är man möjligtvis rädd
              för sina egna väljare och för vad de skulle tycka?
            </seg>
            <seg n="976b530c">
              Vi i Vänsterpartiet försökte ett flertal gånger debattera denna
              fråga i valrörelsen, men från ja-sidan fick vi veta att den inte
              var aktuell. Frågan låg i frysen. Nu är samma fråga uppe igen.
              Nu har den tinat.
            </seg>
            <seg n="55b9582a">
              Hur som helst har vi nu det läget att Irland har sagt nej och
              att dagens beslut inte brådskar. Om man nu respekterar EU:s egna
              regler har förslaget faktiskt fallit. Detta tycks inte bekomma
              majoriteten i denna kammare ett dugg, vilket är djupt beklagligt
              och djupt odemokratiskt.
            </seg>
            <seg n="e1a46bbf">
              Det finns också frågor som hänger kvar i denna sena timme klockan
              är nu kvart i tio som är obesvarade och som har ställts hela tiden
              i denna debatt. Jag vill i likhet med många av mina kamrater återkomma
              till att det när vi gick in i EU utfästes garantier. Den svenska
              kollektivavtalsmodellen är säkrad, sade alla ja-anhängare. I dag
              kan vi se vad det löftet var värt. Vi står nu med ett rejält hot
              mot svenska löntagare. Vår modell kommer att raseras.
            </seg>
            <seg n="b6b6273e">
              Om det på något vis kan skänka lite mer trovärdighet åt Vänsterpartiet
              och mig själv vill jag säga att jag också har stått ett 15-tal
              år på ett industrigolv. Jag har jobbat i hemtjänsten i ett tiotal
              år. Jag vet vad arbetarrörelsens värderingar innebär. Det visste
              min mamma. Det visste min pappa. Det visste min mormor och morfar.
              Det visste min farmor och farfar också.
            </seg>
            <seg n="668e22b2">
              Jag tycker inte att man ska säga att det här är två olika saker.
              Då talar ni emot stora delar av fackföreningsrörelsen och olika
              experter på arbetsrätt. Detta beslutsförslag har i hög grad att
              göra med hur vi kan behålla vår modell på arbetsmarknaden i Sverige.
              Jag vill faktiskt ha ett svar. Hur kan det stämma att det ni lovade
              1994 inte längre gäller? Eller står ni för det som ni lovade svenska
              folket?
            </seg>
            <seg n="cae6e8b7">
              Nu hävdas det från socialdemokratin att rättighetsstadgan skulle
              vara en garant för modellen. Enligt Pernilla Lindh, svensk domare
              i EG-domstolen, spelar den roll, men hon hävdar att stadgan redan
              i dag är bindande. Skillnaden om den skrivs in är att det blir
              svart på vitt, men, säger samma Pernilla, någon skillnad i praktiken
              blir det inte.
            </seg>
            <seg n="6bffef7a">
              Lissabonfördraget utgör alltså inget värn mot framtida Lavaldomar
              enligt en domare som själv sitter i denna domstol. Jag tycker
              att en domare är väldigt trovärdig. Det har också i debatten framhållits
              att vi väl måste tro på domstolen.
            </seg>
            <seg n="7707fc48">
              Jag betraktar det som att det enda som kan komma till räddning
              är ett juridiskt bindande undantag för den svenska kollektivavtalsmodellen.
              Därför har vi i Vänsterpartiet reservation 5, som jag också yrkar
              bifall till, om detta. Vi vill tydligt visa att vi gör allt som
              står i vår makt för att rädda en modell som har en hundraårig
              historia av facklig kamp bakom sig. Vi räknar faktiskt inte med
              att få något stöd av dem som vill kalla sig det nya arbetarpartiet.
              Vi har stått här i kammaren tillsammans, både sossar och vänsterpartister,
              och gång på gång konstaterat att det är samma moderatpolitik då
              som nu. Jag vill påminna om att det inte är någon skillnad den
              här gången heller.
            </seg>
            <seg n="0d6c55c8">
              De nya Moderaterna kommer att rösta mot att Sverige får ett juridiskt
              bindande undantag för modellen. Regeringen tillsatte efter Lavaldomen
              en utredning, som sköts av Clas Stråth. Nog är det ganska märkligt
              att den ska vara färdig om tre veckor? Man hade ju kunnat vänta
              in vad utredaren skulle komma fram till. Först utredning, sedan
              beslut om Lissabon, kan man tycka är en rimlig ordning. Den möjligheten
              finns också i dag, om man röstar för en vilandeförklaring. Detta
              var också precis vad LO-kongressen ville. Man ville vänta med
              godkännandet tills utredningen var klar.
            </seg>
            <seg n="0109573d">
              Jag vill avsluta med att säga att efter vad jag har hört i kammaren
              i dag är jag än mer övertygad om att ett juridiskt undantag behövs.
              Nu är det upp till dem som värnar modellen och som vill vara absolut
              säkra på att den även i framtiden finns kvar att ta sitt ansvar.
            </seg>
          </u>
          <note n="5bb895d4">
            I detta anförande instämde Ulla Andersson, Marianne Berg, Josefin
            Brink, Wiwi-Anne Johansson, Kalle Larsson, Hans Linde, Eva Olofsson,
            LiseLotte Olsson och Gunilla Wahlén (alla v).
          </note>
          <note type="speaker" n="a24ddd2b">
            Anf. 203 JAN LINDHOLM (mp):
          </note>
          <u who="jan_lindholm_8746bf" xml:id="i-4d282732d07a4785-0" n="24d288a2" next="i-f4647bfa03601f42-0">
            <seg n="a0976033">
              Herr talman! Längden på talarlistan säger säkert en del om hur
              viktig många av oss uppfattar att den här frågan är. Många kommer
              troligen också att utvärdera det beslut som tas i dag. Min gissning
              är att när framtidens historiker ska beskriva ett ja till Lissabonfördraget
              kommer de att beskriva det som den slutgiltiga upplösningen av
              det självständiga landet Sverige.
            </seg>
            <seg n="38ba744e">
              Mindre än 20 procent av lagstiftningen blir kvar här i riksdagen.
              EU bestämmer i praktiken när vi ska avskaffa vår svenska valuta.
              Huruvida vi ska avskaffa den eller inte är inte längre en fråga,
              utan det handlar bara om när. Med ett ja till Lissabonfördraget
              i dag kör vi alltså också i praktiken över ett tidigare folkomröstningsbeslut
              i Sverige.
            </seg>
            <seg n="69e3aef9">
              Den svenska alliansfriheten upphör i realiteten, och vi får i
              praktiken en gemensam EU-utrikesminister. Det blir ganska svårt
              att se ett självständigt land i det som återstår.
            </seg>
            <seg n="969bfcdc">
              Demokrati, herr talman, är ett värdeord som människor hanterar
              på olika sätt. Demokrati beskrevs av de gamla grekerna med orden
              att all makt utgår från folket. I vår modernare juridiska tradition
              brukar vi säga att demokrati innebär att de som får makt att besluta
              i andras ställe kan ställas till ansvar. Vi brukar lägga tyngdpunkten
              där. För vanligt folk tror jag att man kan säga att man uppfattar
              demokrati som att man kanaliserar folkets vilja.
            </seg>
            <seg n="5032778a">
              Om det skulle vara så som EU-minister Cecilia Malmström tidigare
              har stått här och sagt i sitt anförande, att Lissabonfördraget
              är bättre ur demokratisk synvinkel än det gällande fördraget,
              Nicefördraget, hur kan det då komma sig att Lissabonfördraget
              måste genomföras under så förnedrande och odemokratiska former?
              Är inte det väldigt besvärande? undrar jag.
            </seg>
            <seg n="6443ceed">
              Folket i Nederländerna och Frankrike sade nej till fördraget
              i en folkomröstning. Som resultat av det gjorde man lite mindre
              kosmetiska förändringar, men man vågade inte underställa förändringarna
              en ny folklig prövning. Opinionsundersökningarna i de två länderna
              var väldigt tydliga och är det fortfarande. Folket står inte bakom
              politikernas diktat.
            </seg>
            <seg n="e870baa3">
              EU-processen var också väldigt tydlig. Man hade inte råd att
              riskera att lyssna på folkviljan en gång till.
            </seg>
            <seg n="01047245">
              På Irland valde man också att rata förslaget i en folkomröstning.
              Cecilia Malmström redovisade tidigare här från talarstolen att
              resultatet av det nejet är att man nu arbetar med att analysera
              varför. Hon nämnde också att det till och med finns ett särskilt
              utskott i parlamentet som arbetar med den här frågan. Vad det
              sedan leder till vet vi inte, men en sak vet vi. Det som gäller
              för Irland måste rimligen också gälla för Sverige.
            </seg>
            <seg n="b93479c4">
              Om vi inte är så mesiga och bara säger ja kommer vi att få samma
              möjligheter som de här tre länderna att förändra villkoren för
              vår anslutning till Lissabonfördraget. Om det sedan bara blir
              kosmetik eller om det blir något verkligt är i högsta grad upp
              till oss själva eller naturligtvis till vår regering.
            </seg>
            <seg n="4fd79f25">
              Kan inte ni som förordar ett ja till Lissabonfördraget ändå känna
              en viss tråkig bismak av att det som påstås vara bättre måste
              tvingas på folket mot dess vilja? Jag tycker personligen att EU
              egentligen är en lång rad av dåliga exempel på hur demokrati kan
              tillämpas.
            </seg>
            <seg n="537a4b55">
              Hur fungerar då vår egen demokrati i fallet Lissabonfördraget?
              Opinionsundersökningar har visat samma sak i Sverige som i de
              flesta andra EU-länder, nämligen att riksdagens ledamöter inte
              på något sätt kan påstås representera väljarnas åsikter när det
              gäller ökad överföring av makt till Bryssel.
            </seg>
            <seg n="394fcd7c">
              Hur kan det då komma sig att det ser ut så i Sverige? Jag tycker
              att svaret är ganska enkelt. Inget av de tre riksdagsval som vi
              haft sedan Sverige blev medlem 1995 har tillåtits handla om EU-frågor.
              Inte någon enda gång har svenska folket valt representanter till
              den svenska riksdagen med utgångspunkt från vad de representanterna
              har för åsikt i fråga om ett fortsatt överförande av beslutskompetens
              till EU.
            </seg>
            <seg n="69a0172d">
              Man har helt enkelt från de flesta partiers sida varit väldigt
              noga med att se till att frågor om framtiden med EU inte på något
              sätt ska påverka valet till riksdagen. När det sedan har kritiserats
              har man om och om igen motiverat det med att vi har EU-valen där
              de här frågorna hör hemma.
            </seg>
            <seg n="e136051f">
              Det man glömmer bort då är att det inte är vid EU-valen som väljarna
              lämnar sitt mandat till den svenska riksdagen. Det är antagligen
              därför som det finns ett väldigt stort glapp mellan valresultaten
              när det gäller valet till riksdagen och EU-parlamentet. Det är
              både i deltagandet och själva utfallet.
            </seg>
            <seg n="a120d5c7">
              Väljarna har faktiskt uppfattat att de inte ska ge riksdagen
              något mandat i EU-frågan. Väljarna har inte heller getts någon
              möjlighet att göra det. Bevisligen råder också stor skillnad mellan
              vad väljarna anser om fortsatt kompetensöverföring till EU och
              vad riksdagens ledamöter tycker i den frågan.
            </seg>
            <seg n="ea28b8ee">
              Ingen som vill framstå som seriös kan påstå att det svenska folkets
              vilja i fråga om vårt framtida förhållande till EU har kanaliserats
              till den svenska riksdagen. Sanningen är i stället att man inte
              ens har försökt från de politiska partierna att kanalisera det
              svenska folkets vilja när det gäller ökad överföring av beslutskompetens
              till Bryssel till den svenska riksdagen. Man har inte ens försökt.
              Jag tycker att det är ett dåligt exempel på hur man hanterar demokratin.
            </seg>
            <seg n="2ab90977">
              Som så ofta är det alltså först nu när det nästan är för sent
              som de vanliga medborgarna börjar ställa frågor. De lämnar ju
              över makten till oss förtroendevalda delvis för att själva slippa
              hålla koll på allting. Så det kanske inte är så konstigt att det
              ofta blir på det viset att folk vaknar när det är för sent, eller
              åtminstone nästan för sent.
            </seg>
            <seg n="44b0f38a">
              Men då måste vi som är förtroendevalda ta på vårt ansvar att
              vara väldigt lyhörda, om vi nu vill värna demokratin. Vi måste
              lyssna in och känna om det är rätt att ta beslutet nu.
            </seg>
            <seg n="df1d0428">
              Det som gör mig så bedrövad och faktiskt arg och förtvivlad är
              att trots att vi alla vet om hur det ser ut med bristerna i den
              demokratiska förankringen tar sig riksdagen friheten att rösta
              igenom ett avtal som folket inte har haft någon rimlig möjlighet
              att uttala sig om i någon form av demokratisk struktur. Om det
              hade gällt en fråga som hade varit reversibel hade jag inte varit
              vare sig bedrövad, arg eller förtvivlad, för då hade ett eventuellt
              misstag kunnat rättas till.
            </seg>
            <seg n="fb9e4668">
              Jag är väldigt noga med att poängtera att det är ett eventuellt
              misstag. Ingen av oss kan faktiskt veta vad svenska folket skulle
              tycka om Lissabonfördraget om vi gav dem en rimlig möjlighet att
              verkligen sätta sig in i det och vad det betyder, vilka konsekvenser
              det får och sedan i någon form uttrycka det.
            </seg>
            <seg n="ad8c3e23">
              Det vi vet är att en klar majoritet är emot ökad överföring av
              makt till Bryssel under de här villkoren nu när de flesta faktiskt
              inte är så insatta i Lissabonfördraget. Men så brukar det ju vara
              med allting som är okänt. Så det är inte så konstigt att folkviljan
              är sådan.
            </seg>
            <seg n="a862b42a">
              Det kan vara så att svenska folket tycker att det är bra med
              vapenskrammel framför äldrevård. Men det är väldigt få svenskar
              som vet om att det i Lissabonfördragets artikel 42 står: Medlemsstaterna
              förbinder sig att gradvis förbättra sin militära kapacitet. Byrån
              för utveckling av försvarskapacitet och för forskning, anskaffning
              och försvarsmateriel ska identifiera de operativa behoven, främja
              åtgärder för att tillgodose dessa, bidra till att identifiera
              och i förekommande fall genomföra varje åtgärd som behövs för
              att stärka försvarssektorns industriella och tekniska bas, delta
              i utformningen av en europeisk politik för kapacitet och försvarsmateriel
              samt hjälpa till att utvärdera om den militära kapaciteten har
              förbättrats.
            </seg>
            <seg n="8d8c19a0">
              Inget EU-land kommer att ha minsta möjlighet att slingra sig
              undan kravet att ständigt upprusta och förstärka sin militära
              kapacitet. Observera att det här kravet gäller även de länder
              som väljer att stå utanför en eventuell gemensam EU-armé. Har
              riksdagen ett folkligt mandat för att för all framtid skriva fast
              vårt land, som ju normalt brukar verka för fred med fredliga metoder,
              att ständigt öka sin militära kapacitet?
            </seg>
            <seg n="000bd053">
              Hur många av riksdagens ledamöter har det uppdraget med sig från
              sina väljare, att besluta om en påtvingad ständig upprustning?
              Mig veterligt finns det inget parti i den här riksdagen som har
              gått till val på den frågan.
            </seg>
            <seg n="65e82714">
              Sedan kan man undra om en ständig militär upprustning är förenlig
              med det övergripande mål som vi faktiskt är överens om, målet
              att klara klimatutmaningen. Jag tror inte att man kan hitta någon
              forskare vare sig från den militära sidan eller från klimatområdet
              som skulle hävda det.
            </seg>
            <seg n="7826b988">
              Är det något parti i den svenska riksdagen som har gått till
              val på att prioritera upprustning framför klimatarbetet? Jag tror
              inte det.
            </seg>
            <seg n="ee4b03a6">
              Det här är naturligtvis mumma för Bofors, Saab och andra vapentillverkande
              industrier. Nu när Norge har sagt definitivt nej till JAS har
              de ju problem.
            </seg>
            <seg n="63669e11">
              Men med Lissabonfördraget i ryggen kan de bara gå till regeringen.
              Sverige måste öka sin industriella och tekniska bas för att förstärka
              försvarssektorn även om vi inte kan sälja till andra länder och
              inte själva tänker använda några vapen och gå i krig. Jag kan
              inte förstå hur ens den mest hårdnackade militärkramare kan bejaka
              en sådan bindning. Jag förstår inte det.
            </seg>
            <seg n="ca94050d">
              Fru talman! Det finns ett annat exempel. Hur många medborgare
              har man tillfrågat om i vilken utsträckning de tycker att det
              är rimligt att svenska beslutsfattare inte längre ska avgöra om,
              var och hur det ska brytas uran i Sverige? Vi har hittills klarat
              oss ifrån det, eftersom de reglerna redan gäller.
            </seg>
            <seg n="8162eff5">
              Varför inte passa på nu när vi ska teckna ett nytt avtal att
              kräva ett undantag från artikel 70 i Euratomfördraget så att det
              inte längre kan tolkas så att beslutet över våra urantillgångar
              flyttas ut ur landet?
            </seg>
            <seg n="af603e9c">
              Jag tycker att det vore väldigt lämpligt att ta tillfället i
              akt att också försöka förhandla fram ett undantag från Euratoms
              optionsrätt. Det har en sådan på allt befintligt klyvbart material
              i Sverige.
            </seg>
            <seg n="f1d99157">
              Frågan är i och för sig otydligt reglerad i dag. Men det tolkas
              så att det till och med i slutändan kan resultera i att de svenska
              slutförvaren kommer att grävas upp mot vår vilja eftersom det
              klyvbara materialet kanske behövs till annan verksamhet inom EU.
              Vi förfogar inte över det beslutet.
            </seg>
            <seg n="49b9b2d9">
              Trots att till och med Lagrådet har slagit fast, och jag läser
              ur dess yttrande, att riksdagens ställning rejält urholkas i väsentlig
              grad när det gäller EU:s rätt att fatta beslut som gäller Sverige,
              bryr man sig inte om att lyssna på vad folket tycker om just den
              typen av beslut som fattas om Sveriges uranbrytning.
            </seg>
            <seg n="ce1cb719">
              EU och till och med Euratom, som är en fristående organisation
              som lyder under det regelverk vi tecknar i Lissabonfördraget,
              kan få den exklusiva beslutanderätten om var och hur uran för
              Europas behov ska brytas i Sverige. Det beror på hur man tolkar
              avtalet. Det gäller även hur framtaget klyvbart material ska användas.
            </seg>
            <seg n="575e9654">
              Uranbrytning ger så allvarliga konsekvenser att det i dag egentligen
              bara bryts i områden där det inte finns några människor eller
              i områden där det bor ursprungsbefolkningar, som man uppenbarligen
              struntar helt och hållet i, eller också i diktaturer där man är
              lika likgiltig för effekten för befolkningen.
            </seg>
            <seg n="4c073c00">
              Hur många av er ledamöter har bett väljarna om mandat att låta
              beslutanderätten över klyvbart material och uranbrytning i Sverige
              ligga kvar i händerna på beslutsinstanser utanför Sverige? Jag
              tror inte att så många av er har talat med era väljare om den
              frågan.
            </seg>
            <seg n="bff8d5a3">
              Att vi har gjort misstaget att lämna bort makten över hur klyvbart
              material ska hanteras i Sverige och makten över uranbrytningen
              behöver inte betyda att vi inte ska ta chansen att återta den
              beslutskompetensen till Sverige. Jag tycker att det vore självklart
              för en regering att göra det när vi nu har chansen.
            </seg>
            <seg n="fa3e2374">
              Nu cementeras regelverket lite hårdare. De jurister som jag har
              frågat gör bedömningen att det inte har hänt ännu men att risken
              blir något större med de omskrivningar som nu görs när överstatlighet,
              mellanstatlighet och sådant förändras. Euratom och det avtalet
              hamnar i en sådan nisch att de blir lite starkare.
            </seg>
            <seg n="e1dc20a4">
              Jag är övertygad om att riksdagen gör ett stort misstag om man
              inte skjuter upp ratificeringen av Lissabonfördraget. Jag menar
              att det gäller oavsett vilket mandat som sedan skulle komma ut
              som resultat av en aktivare dialog med medborgarna.
            </seg>
            <seg n="d2370d2f">
              Det vore mycket mer sympatiskt om man hade ett synligt mandat.
              Det gäller oavsett om det kommer från en folkomröstning eller
              uppstår på något annat sätt. Det naturliga vore om regeringen
              hävdar att man måste fatta beslutet i riksdagen att det skulle
              ske efter ett riksdagsval där dessa frågor har diskuterats så
              att man kan hävda att man har ett mandat med sig. Det skulle för
              mig kännas som en mycket större kvalitet på demokratin.
            </seg>
            <seg n="a222e9d2">
              Jag förstår inte hur ni som säger er värna demokrati och som
              säger att EU blir mer demokratiskt med Lissabonfördraget kan välja
              att genomföra beslutet i Sverige på ett som jag uppfattar så odemokratiskt
              sätt. Jag förstår inte heller brådskan.
            </seg>
            <seg n="6e638535">
              Vi vet nu att processen i Irland kommer att ta minst ett halvår,
              som det sägs. Det får flera effekter. Det är onödigt för oss att
              fatta beslutet nu. Att vi gör det nu ökar ytterligare pressen
              på dem att skynda på. Det är inte särskilt demokratiskt av oss
              att öka pressen på dem att skynda på ännu mer. Det kan väl vara
              skönt för dem att ta den tid de behöver.
            </seg>
            <seg n="a54454f4">
              Vi borde ge dem lugn och ro för sin demokratiska process. Det
              är dessutom så att processen kan leda till någonting. Den kanske
              leder till någonting som vi tycker är riktigt bra. Det kanske
              finns någonting som man i den processen måste ge Irland som också
              vi skulle vilja ha. Varför inte vänta på den möjligheten? Vi måste
              vara lite egoistiska. Det är ändå en förhandlingsprocess där vi
              är satta att värna våra intressen.
            </seg>
            <seg n="54599987">
              Fru talman! Jag vädjar därför till er som känner den minsta tvekan
              när det gäller kvaliteten på den förankringsprocess som ni har
              bakom er att skjuta upp ratificeringen av Lissabonfördraget. Vi
              får då en möjlighet till en verklig, demokratisk, bred och förankrad
              diskussion och process där svenska folket får en möjlighet till
              ett inflytande.
            </seg>
            <seg n="99dcf05f">
              Jag tycker att ni i de fall som behövs ska våga trotsa era partiledningar
              för demokratins skull.
            </seg>
          </u>
          <note n="a133d26b">
            I detta anförande instämde Ulf Holm (mp).
          </note>
          <u who="jan_lindholm_8746bf" xml:id="i-f4647bfa03601f42-0" n="24d288a2" prev="i-4d282732d07a4785-0">
            <seg n="f28400d2">
              (TREDJE VICE TALMANNEN: Jag noterar att Jan Lindholm har överskridit
              den anmälda talartiden med mer än 100 procent.)
            </seg>
            <seg n="790b11f2">
              Fru talman! Jag vill inledningsvis be om ursäkt för att jag kanske
              kommer att begå samma överträdelse mot riktlinjerna. Jag ber om
              ursäkt för det. Det är lika bra att säga det i förväg så att fru
              talmannen slipper säga det i efterhand.
            </seg>
            <seg n="57492484">
              Först vill jag säga: Heder till vår Europaminister! Sedan kl.
              12.15 har Cecilia Malmström suttit här och lyssnat enträget. Det
              är en heder för dig och också ett fint föredöme för övriga statsråd
              i regeringen. Tack så mycket för det!
            </seg>
            <seg n="ba59c3f3">
              Attsatsen i denna motion handlar om att beslutet om ett godkännande
              av Lissabonfördraget ska fattas i den ordning som gäller för stiftande
              av grundlag, det vill säga två riksdagsbeslut med likadant innehåll
              och ett allmänt val mellan de två besluten.
            </seg>
            <seg n="cc65f189">
              Jag har förstått att enligt de röstregler som gäller här i kammaren
              är det inte möjligt att göra ett sådant yrkande. Det yrkandet
              skulle också i praktiken innebära ett bifall till en motion från
              centerpartister med Sven Bergström i spetsen som heter U355 med
              en likartat attsats.
            </seg>
            <seg n="ff4d472a">
              I stället ber jag att få yrka bifall till reservation nr 7, på
              samma sätt som Anne-Marie Pålsson har gjort, även om jag inte
              fullt ut kan ställa mig bakom samtliga skrivningar i den reservationstexten.
              Men det är i varje fall den som ligger närmast motionen.
            </seg>
            <seg n="4806e46b">
              Fru talman! Europa var för mig vägen in i det politiska livet.
              Det var upptäckten av en kontinent så spännande av en pojke som
              tågluffade runt om i Europa. Visst var det billigt på vandrarhem
              och att åka nattåg. Men det var också mötet med européer runt
              om i denna jättespännande världsdel.
            </seg>
            <seg n="18b7fd25">
              Jag upptäckte också kristdemokratiska partier som var aningen
              större än det som hette kds, Kristen demokratisk samling, på den
              tiden. Det fanns ett stort sådant parti i Tyskland som hette och
              fortfarande heter CDU, ett systerparti i Bayern som hette CSU,
              och de fanns i Beneluxländerna. Jag blev intresserad av europeisk
              politik.
            </seg>
            <seg n="d7cd45bd">
              Det handlade om partier som ville stå upp för fred, frihet, social
              marknadsekonomi, människovärde och europeisk gemenskap.
            </seg>
            <seg n="bc579ae0">
              Innan jag började tågluffa och innan jag blev politiskt intresserad
              hade ledande kristdemokrater som Konrad Adenauer, Ludwig Erhard,
              Alcide de Gasperi, Robert Schuman och Leo Tindemans lämnat betydande
              bidrag till det europeiska samarbetet. Efter tre fransk-tyska
              krig under 75 år, varav två som utvecklades till världskrig, fick
              det vara nog.
            </seg>
            <seg n="d5d45564">
              Jag vill påminna oss i kammaren om att för bara nio dagar sedan,
              den elfte timmen den elfte dagen i den elfte månaden, kunde vi
              svenskar och framför allt övriga européer högtidlighålla 90-årsdagen
              av vapenstilleståndet i det som då kallades för the great war
              . Ingen visste att det var det första världskriget, för man kunde
              inte känna till det hemska som skulle inträffa 21 år senare. Här
              i riksdagen uppmärksammade vi detta i all enkelhet i skatteutskottet
              när vi inledde vårt sammanträde den elfte timmen den elfte dagen
              den elfte månaden med en tyst stund.
            </seg>
            <seg n="7a195f67">
              Det Västeuropas och Nordens kristdemokrater och andra demokratiföreträdare
              inte kunde acceptera efter andra världskriget och nationalsocialismens
              fall 1945 var att människor nu kom att tvingas leva under en rysksovjetisk
              kommunism som hade ockuperat grannländer och gjort andra folk
              och stater till i praktiken lydriken inom ramen för militäralliansen
              Warszawapakten.
            </seg>
            <seg n="50ccc33d">
              Kristen människosyn och etik utgjorde en viktig och central drivkraft
              för att motivera många människor som var modiga i sin kamp för
              demokrati och för att bryta ned den diktatoriska och ateistiska
              kommunism som präglade Öst- och Centraleuropa fram till Berlinmurens
              fall 1989. Då enades Tyskland. Då helades Europa. Vi blev en världsdel.
            </seg>
            <seg n="713428e2">
              Sovjetkommunismen och kommunismen som ideologi gjorde folk rädda
              och tvingade dem att leva i ett lögnaktigt samhälle. Det hindrade
              deras intellektuella, andliga, politiska och ekonomiska utveckling.
              Mänskliga och miljömässiga tragedier och katastrofer följde i
              detta förtryckets spår. Angiverisystem, även inom den egna familjen,
              tystnaden och rädslan präglade människors tillvaro i det som var
              det kommunistiska diktatoriska Östeuropa.
            </seg>
            <seg n="36a1d90d">
              Fru talman! Dagens debatt har alltså historiska bottnar. Jag
              vill citera ett bibliskt och evangeliskt ordspråk: Var inte rädda.
              Det var ord som den polskfödde påven Johannes Paulus II eller
              Karol Wojtyla riktade sommaren 1979 till sitt folk vid det första
              besöket i hemlandet Polen. När han ledde en mässa på Segerplatsen
              i Warszawa var en miljon människor samlade. Jag läste i den östeuropeiska
              solidaritetsföreningens tidning en så kallad cartoon eller teckning
              med en polsk säkerhetsagent som stod vid den här mässan på Segertorget
              i Warszawa med en miljon människor. Befälhavaren till säkerhetsagenten
              sade: Ta namnen! Det var inte så lätt; de var för många.
            </seg>
            <seg n="42c501e7">
              Vad Karol Wojtylas besök 1979 betydde för Polen kan inte underskattas.
              Han mötte ett Polen och ett polskt folk under kommunistisk enpartidiktatur
              och förtryck. De var rädda, men han göt mod i dem. De reste sig
              och de befriades från diktaturens och kommunismens ok. Allt detta
              skedde under fredliga former och var byggt på icke-våld. Själens
              och det andliga livets betydelse för att gjuta mod i ett folk
              och i varje individ kan aldrig mer underskattas efter händelserna
              hösten 1989 när stora delar av Europa befriades under djupt värdiga
              former.
            </seg>
            <seg n="9e828c2b">
              Fru talman! Med närmare 40 talare anmälda denna numera nästan
              natt förstår vi alla att riksdagens behandling av regeringens
              proposition om ett svenskt godkännande av Lissabonfördraget utgör
              ett mycket viktigt beslut här i vår folkförsamling. Det handlar
              om ett dokument som till drygt 90 procent är identiskt med det
              konstitutionella fördrag som framtidskonventet arbetade fram under
              ledning av den förre franske presidenten Valéry Giscard dEstaing.
            </seg>
            <seg n="50070ae8">
              Med klara majoriteter valde medborgarna i Frankrike och Nederländerna
              att avvisa det konstitutionella fördraget i folkomröstningar under
              våren och sommaren 2005. Efter två års tankepaus inom den europeiska
              unionen enades de 27 regeringscheferna i Europeiska rådet om att
              föra fram ca 90 procent av det nedröstade fördraget i ny tappning.
              Nu, under det portugisiska ordförandeskapet, blev namnet Lissabonfördraget.
            </seg>
            <seg n="6b8c96c4">
              Fru talman! Att göra det självklara och respektera det irländska
              folkets nej till det nya fördraget i en folkomröstning 2008 innebär
              också att man fullt ut respekterar och lever upp till de beslutsregler
              som finns inom den europeiska unionen. Varje enskilt land, stort
              som litet, måste nämligen godkänna en ändring av unionens spelregler
              för att detta ska kunna komma till stånd. På denna punkt tycker
              jag inte att något land eller politiskt parti borde tveka.
            </seg>
            <seg n="6f9a445a">
              Naturligt hade varit att ratifikationsprocessen efter det irländska
              folkets nej hade avbrutits och tagit en omstart i och med att
              förslaget fallit enligt EU:s egna beslutsregler. Enhällighet krävs
              ju bland de 27 staterna. Detta har bevisligen inte uppnåtts oavsett
              hur vi i Sveriges riksdag ställer oss i dag.
            </seg>
            <seg n="4d5432fa">
              Jag vill inte använda för hårda ord. Jag vet inte hur hörnstatistiken
              var i går i landskampen nere i Amsterdam mellan Nederländerna
              och Sverige. Men låt oss säga att vi hade vunnit matchen på hörnor.
              Det hade nog inte hjälpt om vi inte hade gjort fler mål.
            </seg>
            <seg n="fb8b6d3c">
              Jag tror att det är ett problem i Europasamarbetet att många
              människor känner att det finns tveksamheter till hur regelverket
              egentligen tolkas. Jag skulle önska att vi alla medborgare kunde
              uppleva fasta spelregler som efterföljs. Detta skulle ge trygghet
              i ratifikationsprocessen inom den europeiska unionen.
            </seg>
            <seg n="117dede8">
              Fru talman! Inte minst på två områden kommer det irländska folkets
              avvisande av det föreslagna EU-fördraget att påverka det svenska
              ordförandeskapet i Europeiska unionen under det andra halvåret
              2009.
            </seg>
            <seg n="dba1fa7e">
              För det första tvingas inte vår statsminister Fredrik Reinfeldt
              att konkurrera i ledarskap med en nytillsatt EU-president. För
              det andra får Sverige inte 20 ledamöter i Europaparlamentet, som
              Lissabonfördraget stadgar. Vi får nöja oss med 18 i stället. I
              dag har vi 19.
            </seg>
            <seg n="8be6138e">
              Det är viktigt att vi påminner varandra om att Sveriges riksdag
              i sitt yttrande förra mandatperioden under konventsprocessen som
              föregick det föreslagna EU-fördraget avvisade förslaget om att
              EU:s regeringschefer, det vill säga Europeiska rådet, i framtiden
              ska få en permanent ordförande det man skulle kunna kalla för
              en EU-president.
            </seg>
            <seg n="dcea11cc">
              Jag är stolt över mitt svenska kristdemokratiska parti som här
              i riksdagen har varit en tydlig pådrivande kraft i att avvisa
              ett centralistiskt ämbete som en EU-president. Här i kammaren
              var samtliga partier utom Göran Perssons socialdemokratiska parti
              emot att det inrättas ett ämbete som EU-president.
            </seg>
            <seg n="7710f147">
              Denna EU-president är tänkt att fungera som en permanent ordförande
              i Europeiska rådet för medlemsstaternas regeringschefer. Det är
              också just dessa regeringschefer som i sin tur ska utse denna
              EU-president. Med två och ett halvt år som mandatperiod ges möjlighet
              till omval vid ett tillfälle, det vill säga totalt fem år för
              en innehavare av EU:s presidentämbete.
            </seg>
            <seg n="dbebd079">
              Jag är fullt övertygad om att det fortfarande finns en majoritet
              här i Sveriges riksdag mot en EU-president ifall vi hade haft
              möjligheten att plocka ut denna del av Lissabonfördraget och behandla
              den som en enskild fråga. Nu måste vi ta fördraget i sin helhet
              eller inte alls.
            </seg>
            <seg n="230b2ff0">
              Fru talman! Här i kammaren har statsminister Reinfeldt vid två
              tillfällen på frågor från undertecknad instämt i oron över att
              en EU-president skulle kunna tunna ut det reella politiska innehållet
              för det roterande nationella ordförandeskapets roll och i praktiken
              komma att överta dess uppgifter. Jag delar statsministerns och
              riksdagsmajoritetens bedömning.
            </seg>
            <seg n="584a7479">
              Det nationella ordförandeskapets betydelse för varje medlemsland
              att få leda hela unionen under en viss period ska inte underskattas.
              Betydelsefulla värden som det nationella ordförandeskapet ger
              står på spel. Det är betydelsefullt för dig och mig och för folk
              ute i stugor, villor, bostadsrätter och hyreslägenheter. Det handlar
              om delaktighet i EU. Det handlar om en identitet; det är vi som
              leder den här unionen. Det handlar om närhet. Ett halvår fick
              vi vara med och leda den europeiska unionen. Jag tror att det
              kommer att påverka EU-opinionen i vårt land nästa höst. Men med
              ett presidentämbete kan dessa värden komma att gå förlorade. Man
              kommer inte att känna att nu var det vår tid att leda unionen.
            </seg>
            <seg n="27900edb">
              Även om en EU-president i första hand ges en samordnande och
              koordinerande roll bär detta ämbete fröet till ett mycket mäktigt
              och centraliserande europeiskt politiskt ämbete. Jag menar att
              medier och politiken kommer att fokusera mer och mer över tiden
              på EU-presidenten och dennes ledarskap.
            </seg>
            <seg n="4187d284">
              Fru talman! Det är en utveckling mot ett centralistiskt politiskt
              ämbete inom Europeiska unionen som jag verkligen vill varna för.
              Jag vill göra det utifrån min tolkning av subsidiaritetsprincipen,
              och min tolkning är självfallet inte nödvändigtvis den riktiga.
              Det kommer att prägla min sammanfattande bild av Europeiska unionens
              nya förslag till fördrag, Lissabonfördraget, och de framtida konsekvenserna
              för ett medborgaraktivt Sverige och Europa.
            </seg>
            <seg n="dfdf3246">
              Fru talman! Jag missbrukar ett förtroende när jag inte håller
              talartiden. Det innebär att jag ber att få hänvisa till det resonemang
              som Anne-Marie Pålsson har fört om vad Lagrådet har yttrat om
              den svenska folkstyrelsen och riksdagens roll. Jag kan fullt ut
              instämma i detta.
            </seg>
            <seg n="af7bdd98">
              Jag tänker avsluta med följande. I en ny artikel i Lissabonfördraget
              erkänns den ställning som kyrkor, religiösa sammanslutningar och
              samfund liksom filosofiska och konfessionslösa organisationer
              har enligt nationell lagstiftning. Unionen ska erkänna deras identitet
              och deras specifika bidrag i det europeiska samhällsbygget. Dessutom
              ska en öppen, tydlig och regelbunden dialog upprätthållas med
              dessa kyrkor och organisationer.
            </seg>
            <seg n="7cbe4a24">
              Fru talman! Med denna text kodifieras den förklaring till Amsterdamfördraget
              från 1997 som lades vid sidan av den rättsligt bindande texten
              om att EU enligt subsidiaritetsprincipen inte ges rätt att ingripa
              i kyrkors och religiösa sammanslutningars och samfunds ställning
              i medlemsstaterna.
            </seg>
            <seg n="a5fb3996">
              Den symboliska betydelsen i denna nya paragraf ska inte underskattas.
              Tyvärr har socialistiska och kommunistiska politiska krafter i
              Europa inte yttrat sig särskilt positivt om denna paragraf. Bland
              remissvaren i vårt land understryker Svenska kyrkan och Sveriges
              Kristna Råd betydelsen av denna nya artikel 16c i fördraget om
              kyrkors och konfessionslösa organisationers ställning.
            </seg>
            <seg n="cb0cd993">
              Däremot kan jag konstatera att den svenska regeringens reaktion
              på denna punkt beklagligtvis är återhållsam och, ursäkta språkbruket,
              närmast torftig. Någon entusiasm kan knappast utläsas överst på
              s. 172 i propositionens del 1. I stället för att lyfta fram det
              positiva med den nya fördragsparagrafen betonar snarast Sveriges
              regering vad texten inte innehåller. Jag är övertygad om att alliansregeringen
              och Sverige kan bättre än så.
            </seg>
            <seg n="ec9213f3">
              Fru talman! Låt mig avsluta med positiva saker. Jag tycker att
              det är tråkigt om man utifrån en kanske restriktiv och återhållen
              syn på subsidiaritetsprincipen bara vill uppfatta det som är negativt
              och inte kan hitta någonting som är positivt. Det finns andra
              positiva delar i det förslag som ligger här i Lissabonfördraget.
              Det handlar inte minst om möjligheter för de nationella parlamenten
              att i någon form av nödvärnsparagraf kunna signalera att här har
              kommissionen inte agerat på ett riktigt sätt. Vi får en utträdesparagraf
              i Europeiska unionen som är rimlig. Vi får en stadga om de grundläggande
              rättigheterna i Europeiska unionen som blir rättsligt bindande.
              Det är positivt.
            </seg>
            <seg n="27c8757a">
              Jag vill säga någonting som gäller oss alla, och inte bara Socialdemokraterna
              och Vänsterpartiet. Det är mycket positivt att de fackliga organisationernas
              rättigheter skrivs in. Jag förstår den oro som finns efter Lavaldomen.
              Jag tror inte att den oron är befogad i dagsläget. Jag tycker
              att det är bra att politiska partier, inte bara på vänstersidan,
              engagerar sig i dessa frågor.
            </seg>
            <seg n="6020dae2">
              Nu blir det en kodifiering av arbetarnas fackliga rättigheter,
              och det är någonting bra, fru talman.
            </seg>
          </u>
          <note n="0441b33f">
            Anf. 204 LENNART SACRÉDEUS (kd):
          </note>
          <note n="816b31e5">
            Fru talman! Jag skulle helst vilja yrka bifall till motion 2008/09:U3
            av Anne-Marie Pålsson från Moderaterna, Annelie Enochson från
            Kristdemokraterna, Ingemar Vänerlöv från Kristdemokraterna och
            undertecknad Lennart Sacrédeus från Kristdemokraterna.
          </note>
          <note n="42f6c4c1">
            I detta anförande instämde Annelie Enochson (kd) och Eva Selin
            Lindgren (c).
          </note>
          <note type="speaker" n="127072b8">
            Anf. 205 HANS WALLMARK (m):
          </note>
          <u who="hans_wallmark_b7ba6b" xml:id="i-efcce071d86b0be7-0" n="f52d65f3">
            <seg n="016c297e">
              Fru talman! Så här i slutet av debatten kan man konstatera att
              det hörts många goda argument från riksdagens talarstol. Och även
              det omvända har förekommit.
            </seg>
            <seg n="e7bc356d">
              Låt mig dock för egen del få peka på några grundläggande saker
              som för mig är viktiga för ett ja till Lissabonfördraget. Det
              handlar om mer grundläggande frågor och förhållningssätt som kanske
              har varit svåra att skymta bakom kvällens alla detaljer och enskildheter.
              Låt oss föra fram några av dem till beskådande.
            </seg>
            <seg n="142eba5e">
              En fortsatt utvidgning av EU är något jag tycker är oerhört viktigt,
              och där står jag inte ensam. Det är en uppfattning som delas brett
              över parti- och blockgränser. Det är ju så festligt ordnat att
              till och med de som är emot ett svenskt EU-medlemskap är för andras
              EU-medlemskap.
            </seg>
            <seg n="6d7ebf40">
              Ett av syftena med det konvent, bestående av en majoritet av
              parlamentariker från de olika länderna, som diskuterade fram de
              bärande principerna för det som kommit att bli Lissabonfördraget
              var just att möjliggöra en fortsatt utvidgning. Det handlade om
              att i förhållande till det gamla fördraget underlätta för EU att
              bli fler än dagens 27 medlemsstater.
            </seg>
            <seg n="208a7fc1">
              Fru talman! För någon vecka sedan hölls Nordiska rådets 60:e
              session i Helsingfors. Mycket av uppmärksamheten riktades då mot
              Island och vad som skett med bankerna och de finansiella systemen.
              För de ledande isländska politikerna var det självklart att söka
              stöd bland de nordiska vännerna. Det kom tydliga markeringar.
              Samtidigt märktes en snabbt växande insikt om att det är just
              när ett land drabbas av mycket starka påfrestningar som värdet
              av vänner och formellt samarbete är av så central betydelse.
            </seg>
            <seg n="0f2c05c6">
              Enligt opinionsmätningar svänger det nu snabbt på Island till
              förmån både för tanken på EU-medlemskap och för en anslutning
              till euron. Några av partierna kommer till och med under de kommande
              månaderna att vid kongresser och stämmor ompröva sin tidigare
              hållning och gå från nej till ja.
            </seg>
            <seg n="5945e444">
              I Helsingfors fick Norges socialdemokratiska statsminister också
              frågan om när EU-medlemskap kan vara aktuellt. Stoltenberg var
              för egen del mycket tydlig med att han gärna ser detta inträffa
              men att Norge som land två gånger vid folkomröstningar avvisat
              färdigförhandlade inträden. För Norge blir det tredje gången gillt
              när den dagen kommer och opinionen så tillåter.
            </seg>
            <seg n="8e0eb5f2">
              Ett EU med våra nordiska vänner Norge och Island är något lika
              eftersträvansvärt som önskvärt. Men det stannar naturligtvis inte
              bara med att dagens 27 kan bli 29. Det finns fler länder i Europa,
              och de flesta torde vara överens om att Lissabonfördraget så mycket
              enklare hanterar just en sådan ordning.
            </seg>
            <seg n="a5dc743c">
              Den önskvärda utvidgningen gäller ju även Balkan och Turkiet.
              Inte minst i det senare landet går det ju enkelt att se att själva
              medlemskapsprocessen som sådan medverkat till förbättringar när
              det gäller mänskliga fri- och rättigheter. Visst finns det fortfarande
              problem och allvarliga plumpar, men när man på plats i Turkiet
              träffar företrädare för exempelvis de kristna minoriteterna är
              de entydiga. Färden mot medlemskap och förhoppningen att målet
              nås är vägen för att säkra och garantera bättre villkor för de
              mänskliga fri- och rättigheterna.
            </seg>
            <seg n="aa80f8a0">
              För mig är detta tämligen självklart. EU är en värdegemenskap.
              Flickor ska gå till skolan och tidningar ska kunna ges ut oavsett
              om det handlar om östra Anatolien eller västra Skåne. Och det
              är just värdegemenskapen som är vägledande när det i Lissabonfördragets
              anda sätts in fler gemensamma åtgärder för att jaga den kriminalitet
              som inte känner några gränser.
            </seg>
            <seg n="c17454b1">
              Där svarar vi verkligen mot många medborgares krav och önskemål.
              Vad kan göras tillsammans för att stoppa människohandel och trafficking?
              Hur bekämpas de knarksyndikat vars produkter ytterst kan hitta
              köpare rent av på skolgårdarna? EU som en värdegemenskap handlar
              både om hur vi beter oss inåt och utåt.
            </seg>
            <seg n="f8168066">
              Fru talman! En viktig del av våra grundläggande rättigheter är
              religionsfriheten. Det innebär en entydig rätt att inte tro på
              något och att som privatperson vända alla kyrkor och tempel ryggen.
              Men det innebär också rätten att tillsammans med andra dela glädjen
              i en församling eller ett samfund. I många länder utgör just dessa
              sammanslutningar oftast något av det civila samhällets ryggrad.
              Här finns de ideella krafter som hjälper och bistår, som genom
              sitt arbete och sitt engagemang är med och formar goda samhällen.
            </seg>
            <seg n="41bca266">
              Inte minst i Sverige har vi en tendens att bortse från det civila
              samhället. Allt hamnar i statens skugga eller så blir det ett
              väldigt instrumentellt synsätt där man i stället för att bejaka
              mångfalden och olikheten hellre försöker flytta och behandla allt
              som pjäser på ett schackbräde.
            </seg>
            <seg n="eeeae0a6">
              I Lissabonfördraget sägs under artikel 17 om EU:s funktionssätt:
              Unionen ska respektera och inte påverka den ställning som kyrkor
              och religiösa sammanslutningar och samfund har i medlemsstaterna
              enligt den nationella lagstiftningen. Unionen ska även respektera
              den ställning som filosofiska och konfessionslösa organisationer
              har enligt den nationella lagstiftningen. Unionen ska upprätthålla
              en öppen, tydlig och regelbunden dialog med dessa kyrkor och organisationer
              varvid deras identitet och specifika bidrag ska erkännas.
            </seg>
            <seg n="a0107090">
              Fru talman! För mig är det viktigt att nu, några minuter innan
              vi slutligen här i riksdagen ska rösta om Lissabonfördraget, slå
              fast vikten av fortsatt utvidgning och samarbetet som en värdegemenskap.
            </seg>
            <seg n="bc9e9b59">
              Fru talman! Att Lissabonfördraget leder till fler Europaparlamentariker
              för Sverige, 20 stycken, i förhållande till det gamla fördraget
              är ju också väldigt positivt, för oss som land och för alla som
              till äventyrs tänker kandidera till Europaparlamentet.
            </seg>
            <seg n="5610ed76">
              Fru talman! Jag har två minuter kvar i enlighet med min föranmälda
              tid. Dem tänker jag avstå från, och jag önskar lycka till i den
              fortsatta debatten.
            </seg>
          </u>
          <note type="speaker" n="0946463a">
            Anf. 206 SVEN BERGSTRÖM (c):
          </note>
          <u who="sven_bergstrom_b4b613" xml:id="i-b3333cfcdafa299d-0" n="0ddc651e">
            <seg n="02b02442">
              Fru talman! Ja, så har då äntligen debatten om Lissabonfördraget
              kommit i gång också i Sverige. Här i kammaren har den nu pågått
              i över åtta timmar. Visserligen har debatten kommit i allra sista
              minuten, bara i vissa medier och nu här i riksdagen.
            </seg>
            <seg n="a4a92f9c">
              En bred folklig debatt har lyst med sin frånvaro, även om vår
              EU-minister Cecilia Malmström farit runt flitigt i landet och
              försökt blåsa liv i en sådan debatt. Jag liksom en del andra ledamöter
              i denna kammare har också deltagit i ett antal debatter. Men varför
              skulle folket på allvar intressera sig när deras åsikter inte
              tas på allvar och kan påverka de beslut som ska fattas?
            </seg>
            <seg n="9db0d546">
              När folket får vara med och bestämma i allmänna val eller i folkomröstningar,
              då har vi en rejäl debatt, ett engagemang och ett valdeltagande
              som ligger runt 80 procent. Olika undersökningar har visat att
              svenska folket också väldigt gärna velat engagera sig i EU och
              Lissabonfördraget. Mer än två tredjedelar har sagt att man gärna
              såg en folkomröstning om fördraget. Och vid sådana tillfällen,
              när det är dags att rösta, vet vi att då går man i gång i studiecirklar
              och informationsmöten. Man fyller bygdegårdar och folkets hus
              för att få tillfälle att vara med i debatten och därefter också
              få vara med och avgöra frågan.
            </seg>
            <seg n="2b1707db">
              Luxemburgs premiärminister Jean-Claude Juncker, som bejakar Lissabonfördraget,
              tillhör de EU-entusiaster som trots sin positiva hållning kritiserat
              hanteringen av Lissabonfördraget. I en intervju i den belgiska
              tidningen Le Soir förra året kommenterade han det toppmöte midsommarmötet,
              ni minns som kom överens om fördraget:
            </seg>
            <seg n="7deab08a">
              Huvudbekymret för somliga av mina kolleger runt bordet var att
              komma överens om ett fördrag som kunde antas utan folkomröstning.
              Jag är förvånad över att man är rädd för sin befolkning.
            </seg>
            <seg n="4b2fd63a">
              Men han kanske också kan betraktas som en kryptokommunist eller
              förklädd EU-motståndare. Det är ju sådant vi får höra, vi som
              bejakar EU-medlemskapet men vill göra det till ett verkligt smalare
              men vassare samarbete. Jag tror det är många, många fler än Jean-Claude
              Juncker som är förvånade över att så många är så ängsliga för
              att höra folkets röst inte bara i Sverige utan runt om i Europa.
            </seg>
            <seg n="4122ccae">
              Jag vill gärna markera i den här debatten att det finns rätt
              många ledamöter, också i allianspartierna, som inte odelat ställer
              upp på linjen att man ska köra igenom detta fördrag med ett enda
              beslut i riksdagen utan att ge folket chansen att vara med. I
              Centergruppen är det omkring en fjärdedel av ledamöterna som tydligt
              har sagt att en folkomröstning också i Sverige är en möjlighet
              eller att vi åtminstone borde avgöra frågan om ett nytt långtgående
              EU-fördrag på samma sätt som en grundlagsändring, med två riksdagsbeslut
              och ett mellanliggande val och en valrörelse där man kan diskutera
              frågan brett och öppet.
            </seg>
            <seg n="7ed78392">
              Ja, men vi har i alla fall haft ett brett remissförfarande här
              i Sverige, har vi fått höra i debatten i dag. När det färdiga
              Lissabonfördraget skickades ut på remiss, inte till folket utan
              till olika ledande institutioner, så var det med den reservationen
              att inte en bokstav, inte ett kommatecken kunde ändras i det fördrag
              som de ledande företrädarna för medlemsländerna kommit överens
              om.
            </seg>
            <seg n="52047449">
              Många har i debatten här i dag diskuterat vad Lissabonfördraget
              innebär på olika punkter. Det är ostridigt att Lissabonfördraget
              innebär en omfattande maktöverföring från den nationella nivån
              till EU. På en rad nya områden införs majoritetsbeslut i ministerrådet,
              vilket innebär att nya lagar kan införas i Sverige även om en
              enig riksdag säger nej. Finns majoritet i ministerrådet hjälper
              inga nationella beslut däremot. Samtidigt stärks de stora medlemsländernas
              inflytande över besluten. Medan Tyskland fördubblar sin röststyrka
              i ministerrådet från dagens 8,4 procent till 16,7 procent minskar
              Sveriges röststyrka från dagens 2,9 till 1,8 procent. De stora
              medlemsländernas inflytande på EU:s beslut ökar på de mindres
              bekostnad.
            </seg>
            <seg n="7100c146">
              Samtidigt finns det naturligtvis delar i Lissabonfördraget som
              är bra, delar som handlar om ökad öppenhet och ökad möjlighet
              att ta in flera medlemsländer. Detta har lyfts fram av väldigt
              många talare i debatten i dag. Men många delar i fördraget reser
              också allvarliga frågetecken.
            </seg>
            <seg n="e84808f5">
              Är det rimligt att vi förpliktar oss till en gradvis militär
              upprustning och förbinder oss att försvara alla andra medlemsländer
              med alla till buds stående medel? Blir den svenska militära alliansfriheten
              något värd i praktiken? Är det rimligt att vi har kvar ett Euratomfördrag
              där vi riskerar att få ett allt starkare tryck på oss att inte
              bara använda mera kärnkraft utan också ställa till förfogande
              det uran som vi har i den svenska berggrunden? Min partikamrat
              Eva Selin Lindgren kommer i sitt anförande att ytterligare diskutera
              just denna fråga.
            </seg>
            <seg n="1439fe9a">
              Det är också en stor brist att Sverige inte i det nya fördraget
              har förhandlat fram något undantag från den gemensamma valutan,
              euron, vilket Storbritannien och Danmark har. Risken är också
              uppenbar att EU-rätten anses överordnad den nationella lagstiftningen
              på arbetsrättens område. Det har väldigt många fokuserat på här.
            </seg>
            <seg n="efe0474f">
              Lissabonfördraget innebär att ytterligare makt, även lagstiftande
              makt, överförs från nationell nivå till unionsnivå. Enligt min
              mening har den nu sittande riksdagen fått makt och myndighet att
              å svenska folkets vägnar stifta lagar och fatta kloka och framsynta
              beslut till gagn för arbete, utveckling och välfärd. Men den sittande
              riksdagen har inte begärt och inte heller fått något mandat av
              svenska folket att avlöva sig själv och slussa sin makt vidare
              till EU, vilket Lissabonfördraget innebär.
            </seg>
            <seg n="a1fd2fca">
              En rad tunga remissinstanser, som Advokatsamfundet och Uppsala
              universitet, har kommit fram till att fördraget rör principerna
              för statsskicket och därför bör behandlas som en grundlagsfråga.
              Exempelvis upphör riksdagens grundlagsfästa monopol att lagstifta
              när det gäller straffrätten om Lissabonfördraget träder i kraft.
            </seg>
            <seg n="96e57532">
              Även Lagrådet lyfter fram att riksdagens ställning kraftigt urholkas
              vid ett godkännande av Lissabonfördraget. Detta har Anne-Marie
              Pålsson förtjänstfullt diskuterat tidigare. Lagrådet framhåller
              följande: De nu nämnda överlåtelserna av normgivningskompetens
              och traktatmakt är så omfattande och betydelsefulla att riksdagens
              ställning reellt sett urholkas i väsentlig grad.
            </seg>
            <seg n="a7968c26">
              Enligt min mening är frågan om ett nytt EU-fördrag med så långtgående
              konsekvenser av sådan vikt att frågan inte kan avgöras nu genom
              ett beslut i riksdagen.
            </seg>
            <seg n="8045b803">
              Det finns flera möjliga alternativ för hur frågan kan behandlas
              för att skapa en ökad legitimitet och bättre förankring. Ett sätt
              är att frågan får avgöras i en folkomröstning där folket får ta
              ställning, som på Irland. Ett minimikrav är enligt min mening
              att frågan om Lissabonfördraget åtminstone hanteras så att den
              kan få stort utrymme i en allmän valrörelse innan ett slutgiltigt
              beslut fattas. Det skulle innebära att frågan avgörs genom två
              riksdagsbeslut med likadant innehåll och att ett allmänt val hålls
              mellan de två besluten. I praktiken skulle det innebära ett beslut
              före valet 2010 och ett ytterligare beslut av en ny riksdag efter
              valet.
            </seg>
            <seg n="edb7e9fd">
              Fru talman! I det militära fick jag för länge sedan lära mig
              ett uttryck som jag tycker är användbart i det här sammanhanget,
              när det är någonting som inte är riktigt bra. Gör om gör rätt!
              Det skulle jag säga passar väldigt bra på det Lissabonfördrag
              som vi nu diskuterar.
            </seg>
          </u>
          <note n="994b10e1">
            I detta anförande instämde Per Lodenius och Eva Selin Lindgren
            (båda c) samt Annelie Enochson (kd).
          </note>
          <note type="speaker" n="36506729">
            Anf. 207 EVA SELIN LINDGREN (c):
          </note>
          <note n="472be71a">
            Fru talman! Jag vill börja med att yrka bifall till motionerna
            U3 och U355 av Anne-Marie Pålsson med flera och Sven Bergström
            med flera.
          </note>
          <u who="eva_selin_lindgren_91efc4" xml:id="i-bcdf59be02adfa78-0" n="919ba1a9">
            <seg n="9ca69008">
              Sedan vill jag klargöra att jag i grunden är mycket nöjd med
              att EU:s länder samarbetar i ett antal viktiga frågor men att
              jag också anser att samarbetet bör vara mellanstatligt och inte
              överstatligt. Centerpartiet, liksom flera andra partier, har talat
              om att EU bör vara smalare men vassare, och då gäller det att
              noga överväga vilka områden som är av gemensamt intresse och vilka
              som bör lämnas åt de enskilda länderna att besluta om.
            </seg>
            <seg n="add4c9a5">
              Till de gemensamma intresseområden som alla vinner på att utveckla
              hör handel, fri rörlighet av människor, varor och tjänster, bekämpning
              av gränsöverskridande brottslighet, avancerad forskning och kunskapsutveckling,
              demokratiutveckling samt värn av människor och natur, för att
              nu nämna några områden. Dit hör däremot inte en omfattande maktöverföring
              från Sverige till EU.
            </seg>
            <seg n="592a44c7">
              På flera nya områden införs majoritetsbeslut i ministerrådet,
              vilket innebär att nya lagar kan införas i Sverige även om vår
              riksdag säger nej. Det är inte tillfredsställande att de större
              medlemsländernas inflytande på EU:s beslut ökar på de mindres
              bekostnad. Det kan bara accepteras om de mindre länderna får andra
              fördelar i utbyte. Så frågan är om vi i Sverige får några nya
              fördelar genom Lissabonfördraget, utöver dem som andra länder
              får.
            </seg>
            <seg n="1fb9673f">
              Vi som sitter i riksdagen gör det på mandat från det svenska
              folket, och därför anser jag att det är angeläget att svenska
              folket får komma till tals och kan uttrycka sin åsikt antingen
              genom att frågan på allvar tas upp i en valrörelse eller att den
              blir föremål för en folkomröstning. Men riksdagens majoritet vill
              inte det utan anser att fördraget måste skyndas igenom.
            </seg>
            <seg n="7066bb8f">
              Jag beklagar denna brådska. Jag beklagar också att vi nu inte
              kan ta upp problem som vi ser i det liggande förslaget och som
              vår statsminister kunde ha haft möjlighet att förhandla bort.
              Flera liknande problem har redan påtalats i debatten i invändningar
              från andra riksdagsledamöter. De rör till exempel arbetsrätten,
              valutan, alliansfriheten och säkerhetspolitiken.
            </seg>
            <seg n="9fe5ef5e">
              Ett problem som jag vill lyfta fram gäller den makt som i lagförslaget
              föreslås överlåtas till den europeiska atomenergigemenskapen,
              Euratom. I det fördrag som gäller Euratom ska gemenskapen bland
              annat tillförsäkra samtliga förbrukare inom gemenskapen en regelbunden
              och rättvis försörjning med malmer och kärnbränslen och finansiellt
              medverka i prospekteringsverksamhet av klyvbara material. Klyvbara
              material är bland annat uran, som används både i kärnkraftsreaktorer
              och i kärnvapen.
            </seg>
            <seg n="1706afd7">
              Eftersom Sverige är ett av de mest uranrika länderna inom EU,
              och det redan i dag finns utländska bolag som prospekterar uran
              i våra berg, är det svårt att se hur Sverige ska kunna skydda
              sig från provborrning och senare uranbrytning när Euratom har
              ett ansvar att försörja alla gemenskapens länder med malmer och
              kärnbränslen. I fördraget står också att medlemsstaterna skall
              garantera att Euratombyrån fritt får verka inom deras territorier.
            </seg>
            <seg n="e7f8ca3f">
              Med hänsyn till att många personer redan fört och för en kamp
              för att hindra att deras hembygd drabbas av den uranbrytning som
              kan bli följden av uranprospekteringen anser jag att det fördrag
              som ger sådana exklusiva rättigheter till Euratom borde ha rensats
              ut ur Lissabonfördraget innan det lagts på riksdagens bord, och
              under alla förhållanden borde det ha blivit föremål för en analys
              och diskussion bland medborgarna.
            </seg>
            <seg n="73f60cc2">
              Vi är några i kammaren som envist hävdar folkviljans betydelse.
              Det är genom folkviljan som vi i Västra Götalandsregionen fått
              stopp på ett planerat kärnkraftverk i Brofjorden, stoppat uranbrytningen
              i Ranstad och genom enskilda människors vakthållning dag och natt
              under decennier hindrat provborrningar som syftat till kärnavfallsförvaring
              i Kynnefjäll i Bohuslän. Det är också genom folkviljan vi fått
              till stånd en kärnvapenfri zon i Göteborgs hamn, dit inte kärnvapenbestyckade
              fartyg är välkomna.
            </seg>
            <seg n="c8dbc007">
              Nu stundar en liknande kamp i inlandskommunerna i Västerbotten
              och i Skaraborg mot de krafter i form av internationella bolag
              som vill prospektera och senare bryta uran i kultur- och naturskyddade
              miljöer. I Jämtland har kommuner och länsstyrelse i bred enighet
              slagit fast att de inte vill ha någon uranbrytning i sitt län,
              men ändå agerar kanadensiska och australiska företag runt om i
              bygderna i uranjakten.
            </seg>
            <seg n="c6e5aaa1">
              Avtal finns också mellan ett australiskt bolag och ett Hongkongbaserat
              för att fortsätta prospekteringen och, som man hoppas, så småningom
              bryta uran. Kommunerna Östersund, Berg, Krokom och Åre har i bred
              politisk enighet meddelat att de kommer att använda sitt oinskränkta
              kommunala veto om en brytning skulle aktualiseras. Men frågan
              är vad som på sikt kommer att hända med vårt kommunala veto om
              Euratom i en framtida uranbristsituation hävdar sitt försörjningsansvar
              och sin byrås rätt att fritt verka inom vårt territorium.
            </seg>
            <seg n="6131787f">
              Till försvar för Euratomfördraget har det hävdats att det är
              60 år gammalt och inte har utnyttjats mot Sverige sedan dess tillkomst.
              Men det är svårt att sia om framtiden. Att hävda att något inte
              har hänt tidigare och därför inte kan hända i framtiden är inte
              särskilt begåvat för detsamma gäller ju många katastrofer och
              olyckshändelser. Vissa av dem har heller inte inträffat tidigare
              men händer ändå i vår tid.
            </seg>
            <seg n="fbfdfc8b">
              När jag gjort efterforskningar om fördragets verkliga innebörd
              har det varit svårt att få fram motiv för att Euratomfördraget
              ska finnas kvar. På flera håll anser man att det finns ett löfte
              om att fördraget inte gäller i Sverige, men det är svårt att få
              några exakta utfästelser om detta. Det finns också uppgifter om
              att Tyskland, Irland, Ungern, Österrike och Sverige begärt en
              förklaring och anser att fördraget behöver uppdateras.
            </seg>
            <seg n="c0479de1">
              Jag anser därför att det är mycket angeläget att snarast ta fram
              ett nytt Euratomfördrag, som också bör testas av mot folkviljan
              i samband med 2010 års valrörelse. Euratom bör då enbart ha som
              uppgift att bevaka kärnsäkerheten och risken för kärnvapenspridning.
            </seg>
          </u>
          <note n="20368787">
            I detta anförande instämde Sven Bergström, Per Lodenius och Åke
            Sandström (alla c) samt Annelie Enochson (kd).
          </note>
          <note type="speaker" n="866a238f">
            Anf. 208 HANS STENBERG (s):
          </note>
          <u who="hans_stenberg_1679e1" xml:id="i-1919a5f886518fef-0" n="9ed9494f" next="i-ec9dab66b7a50c84-0">
            <seg n="a004f4b5">
              Fru talman! Klockan är mycket och jag ska försöka fatta mig kort.
            </seg>
            <seg n="ca2ad777">
              Vid omröstningen om en stund kommer jag att avstå från att rösta
              på några punkter. Jag har egentligen bara begärt ordet för att
              förklara varför.
            </seg>
            <seg n="6147d67f">
              I grunden är jag för Lissabonfördraget eftersom vi är beroende
              av ett väl fungerande EU och behöver ett nytt fördrag som tar
              hänsyn till att det nu är betydligt fler medlemsstater än vad
              som fanns när det tidigare fördraget antogs. I längden kommer
              det att vara svårt att få EU att fungera med det gamla fördraget.
            </seg>
            <seg n="0a956ffd">
              Att jag nu avstår vid en del av omröstningen innebär därför inte
              att jag är emot fördraget. Att jag väljer att avstå är en ren
              protest mot både den borgerliga regeringens och talmannens agerande
              i den här frågan, ett agerande som har tvingat fram en helt bakvänd
              beslutsordning.
            </seg>
            <seg n="a9acc83f">
              En av de allra viktigaste frågor som denna riksdag har haft att
              behandla med anknytning till EU är efterverkningarna av den så
              kallade Lavaldomen. Den domen rubbar själva fundamentet i den
              svenska arbetsrätten nämligen att löner och arbetsvillkor enligt
              svenska kollektivavtal ska gälla vid allt arbete i Sverige. Det
              är därför absolut nödvändigt att vi snabbt gör de korrigeringar
              i svensk lagstiftning som är nödvändiga för att uppnå en sådan
              situation. Det är också nödvändigt med ett kraftfullt agerande
              inom EU för att åstadkomma förbättringar i utstationeringsdirektivet
              och andra ändringar som också kan behövas i regelverket.
            </seg>
            <seg n="430b0855">
              Det första steget i ett sådant förändringsarbete är den så kallade
              Stråthutredningen, som har till uppgift att kartlägga vilka förändringar
              i svensk lagstiftning som är nödvändiga för att uppnå en acceptabel
              situation. Utredningen ska också titta på vilka förändringar i
              EU:s regelverk som är nödvändiga för att säkerställa att löner
              och arbetsvillkor enligt svenska kollektivavtal ska gälla vid
              allt arbete i Sverige.
            </seg>
            <seg n="cc76be95">
              Mot den bakgrunden borde det vara en självklarhet att vi fått
              ta del av Stråthutredningen innan vi beslutar om Lissabonfördraget.
              Därför är det sorgligt att den borgerliga regeringen tvingar fram
              ett ställningstagande till Lissabonfördraget några veckor innan
              Stråthutredningen är klar. Det är ännu mer beklämmande att talmannen,
              som borde stå över partipolitiken, faller till föga för sina partivänner
              i regeringen och accepterar en så bakvänd beslutsordning.
            </seg>
            <seg n="7d5ae405">
              Herr talman! Jag står som sagt helt bakom de partimotioner som
              den socialdemokratiska riksdagsgruppen väckt i ärendet. Självklart
              står jag också bakom den motion som Ronny Olander redogjorde för
              tidigare i debatten. Men som en protest mot regeringens odemokratiska
              agerande i frågan och mot talmannens flathet kommer jag att lägga
              ned min röst vid några punkter i betänkandet.
            </seg>
          </u>
          <note n="3c1c2c54">
            I detta anförande instämde Morgan Johansson och Krister Örnfjäder
            (alla s).
          </note>
          <note n="259a9584">
            Anf. 209 TALMANNEN:
          </note>
          <u who="hans_stenberg_1679e1" xml:id="i-ec9dab66b7a50c84-0" n="9ed9494f" prev="i-1919a5f886518fef-0">
            <seg n="d2d3f6c6">
              Jag vill erinra Hans Stenberg om att det inte är talmannen som
              fastställer när ärenden tas upp i kammaren, utan riksdagsstyrelsen.
            </seg>
          </u>
          <note type="speaker" n="9ca1319a">
            Anf. 210 WALBURGA HABSBURG DOUGLAS (m):
          </note>
          <u who="walburga_habsburg_douglas_bde0d8" xml:id="i-688e1c55d440ebd2-0" n="062403e9">
            <seg n="0d854d79">
              Herr talman! Vi har i dag hört många engagerade inlägg om Lissabonfördraget,
              särskilt från Europaminister Cecilia Malmström. Jag vill tacka
              henne för att hon har stått ut hela dagen med oss här i kammaren.
            </seg>
            <seg n="773ccdfa">
              Detta är upplyftande därför att denna votering är viktig och
              historisk. Det här innebär en unik chans till en fredligare utveckling
              i vår del av världen. Genom en smidigare utvidgningsprocess till
              länder i EU:s närhet stärks säkerheten, stabiliteten och de mänskliga
              rättigheterna på vår kontinent. Fördraget lägger även grunden
              inför nästa år, det stora Europaåret i svensk politik, med det
              svenska ordförandeskapet och valet till Europaparlamentet.
            </seg>
            <seg n="5ced2963">
              Vi blir i kväll det 25:e landet som godkänner fördraget. Med
              det i ryggen blir vi mer trovärdiga i vår utföranderoll och i
              de viktiga förhandlingarna om exempelvis migrations- och asylpolitiken.
              Därför säger jag ja till fördraget. Ett nej till fördraget skulle
              innebära att Sveriges inflytande under vårt ordförandeskap skulle
              bli ytterst marginellt. Vi skulle få mindre Sverige i Europa,
              helt enkelt. Jag vill ha mer Sverige i Europa. Jag vill kunna
              se de svenska väljarna i ögonen under ordförandehalvåret och säga
              att vi gjorde allt vi kunde för att maximera det svenska inflytandet.
              Ett nej skulle förvandla Sverige till en liten prick i horisonten,
              knappt urskiljbar i rymden.
            </seg>
            <seg n="3a7b6826">
              Jag har med glädje noterat att svenska folket blivit alltmer
              positivt till EU-projektet. Många väljare förväntar sig också
              att EU gör mer på exempelvis miljö- och klimatområdet och mot
              den organiserade brottsligheten. Jag vill att vi visar svenska
              folket att vi kan och vågar fatta stora beslut här i kammaren
              i dag, beslut av historiska mått. Därför säger jag ja till fördraget.
            </seg>
            <seg n="8693f090">
              För många människor utanför dagens EU-område är EU attraktivt.
              Vi ser detta bland annat i hur många nya länder som söker sig
              till EU. Kroatien har nästan förhandlat färdigt om medlemskap.
              Länderna på Balkan gör sig redo för samma sak. Utan Lissabonfördraget
              på plats kommer EU:s utvidgning till dessa länder att bli svår.
              Med det nuvarande Nicefördraget försvåras denna process, eftersom
              Nicefördraget inte är anpassat till så många länder. Låt oss inte
              svika människor i de länder som ännu inte är medlemmar i Europeiska
              unionen. Med ett ja här i kammaren ger vi dessa människor en ny
              chans till ett bättre liv. Det är vad ett ja betyder för mig.
            </seg>
            <seg n="e4d87968">
              Själv har jag haft chansen att jobba med EU-frågor i Europaparlamentet
              sedan 1979 och har sett utvidgningarna på nära håll. Denna utveckling
              har varit central för hela vår kontinent, särskilt den senaste
              stora utvidgningsvågen med tio länder och därefter Bulgarien och
              Rumänien. Det återställde ordningen som förstördes genom andra
              världskriget och fördragen i Jalta och Potsdam.
            </seg>
            <seg n="dc06e308">
              Utvidgningen har också haft stor betydelse i stärkandet av de
              unga och sköra demokratierna i östra delen av Europa som ibland
              har haft lite svårt att hitta sin roll. Jag tror att det finns
              fog för att säga att utvidgningen är EU:s absolut största framgång.
              EU har en enorm attraktionskraft som får länder utanför unionen
              att frivilligt förändra sina samhällen och sin politik genom förändringar
              i lagstiftningen i syfte att ansluta sig till vår tids största
              fredsrörelse, född ur askan efter andra världskriget. För många
              länder är EU ett attraktivt alternativ till påtvingat samarbete
              med auktoritära regimer.
            </seg>
            <seg n="100e682b">
              Det här visar kraften som finns i den gemensamma marknaden och
              den gemensamma politiken. Det går att åstadkomma fredliga förändringar
              med lagstiftning och marknad, inte genom militära muskler. Därför
              röstar jag ja till Lissabonfördraget.
            </seg>
          </u>
          <note n="74a64117">
            I detta anförande instämde Patrik Forslund (m).
          </note>
          <note type="speaker" n="d9169fd9">
            Anf. 211 CARL B HAMILTON (fp):
          </note>
          <u who="carl_b_hamilton_bccd2f" xml:id="i-288a3ef803823a84-1" n="f0b07fcd">
            <seg n="6858a545">
              Herr talman! Det har varit en lång dag. Jag skulle vilja avsluta
              debatten med att för det första påminna om den grundläggande drivkraften
              bakom Lissabonfördraget, nämligen att väldigt många europeiska
              människor söker sig till Europeiska unionen genom sina demokratiskt
              valda företrädare. Medlemskapet i Europeiska unionen för de nya
              länderna och de länder som står utanför och väntar är en strävan
              efter att leva i ett land där rättssäkerheten råder, vilket garanteras
              av medlemskapet, där demokratin fungerar, vilket garanteras av
              medlemskapet, och där också den ekonomiska utvecklingen blir bättre,
              så att de kan få leva i ett land som har samma välfärd och samma
              förutsättningar som vi själva har.
            </seg>
            <seg n="a600d4c0">
              Vi ska alltså rösta ja till de aspirationer, de förväntningar,
              de bästa stämningars längtan som finns hos människorna i dessa
              länder. Röstar man nej släcker man gnistan hos många människor
              i de här länderna som har det betydligt sämre än i Sverige vad
              beträffar demokrati, rättssäkerhet och välfärd. För mig är det
              fullständigt obegripligt hur man kan sitta i ett så välutvecklat
              land som Sverige och förvägra människor som har det betydligt
              sämre i alla avseenden möjligheten att bli medlemmar i Europeiska
              unionen. Det är den centrala innebörden av att rösta nej eller
              lägga ned sin röst här i dag.
            </seg>
            <seg n="9187a3a8">
              Herr talman! För det andra har jag en mycket mer närliggande
              aspekt. I dag har varslen gått i Sandvik. De har gått hos Volvo.
              De har gått hos Saab. Vad är gemensamt för dessa tre företag?
              Jo, de säljer 708090 procent av sina produkter i andra länder.
              Vad vi gör i vårt land för att påverka efterfrågan på Volvo- och
              Saabbilar eller Sandviks stålprodukter är ingenting. Det betyder
              ingenting. Om vi ska få dessa människor att kunna behålla sina
              jobb måste vi kunna påverka politiken i de länder till vilka de
              här företagen exporterar. Hur gör vi det? Det gör vi genom att
              medlemskapet i Europeiska unionen blir så effektivt och starkt
              som möjligt och att samarbetet på det ekonomiska området utvecklas
              och blir alltmer intensivt och integrerat.
            </seg>
            <seg n="2e41a037">
              De som röstar nej här i dag röstar emot intressena hos de Volvoanställda,
              hos dem som arbetar på Saab och hos dem som arbetar på Sandvik.
              De har inte intresse av ett svagare ekonomiskt samarbete i Europa,
              tvärtom.
            </seg>
            <seg n="a8b3be5b">
              Till slut: Låt oss rösta ja till detta fördrag av det mycket
              enkla skälet att det är dags att lägga de konstitutionella frågorna
              åt sidan och nu koncentrera oss på sakfrågorna i Europapolitiken
              och i svensk politik!
            </seg>
          </u>
          <note n="e84531f3">
            I detta anförande instämde Hans Backman och Birgitta Ohlsson
            (båda fp).
          </note>
          <note type="speaker" n="4cd0a52b">
            Anf. 212 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-11" n="2f986288">
            <seg n="63392793">
              Herr talman! Jag träffade Carl B Hamilton utanför tidigare i
              dag och frågade varför han inte hade satt upp sig på talarlistan.
              Nu förstår jag varför.
            </seg>
            <seg n="c2111cda">
              Jag tycker att det är synd att det finns personer här som tycker
              om EU men som inte kan vara kritiska till den utveckling av EU
              som sker. Jag kan acceptera det EU som finns i dag, men för min
              del handlar det om vilken utveckling vi vill se av EU framöver.
              Där kommer vi från Miljöpartiet fram till att detta inte är det
              rätta spåret för EU. Vi skulle vilja se en annan utveckling till
              ett bättre EU där vi välkomnar andra medlemsstater.
            </seg>
            <seg n="3430fc01">
              Beslutet att rösta nej till Lissabonfördraget innebär inte att
              utvidgningen stoppas. Det har också Sveriges utrikesminister Carl
              Bildt sagt med anledning av Irlands nej: Detta stoppar inte utvidgningsprocessen.
            </seg>
            <seg n="29b3a23f">
              Därför tycker jag att det är väldigt synd att Carl B Hamilton
              står här och orerar i talarstolen om att man förstör allting om
              man röstar nej till Lissabonfördraget. Det gör man inte. Vi ser
              en chans till något bättre, inte minst i de frågor som jag vet
              att också Carl B Hamilton tycker är viktiga, nämligen klimatfrågorna.
              Lissabonfördraget gör i dessa frågor inte någonting bättre. Det
              ger inga nya verktyg för att EU ska kunna ta itu med klimatfrågan
              på ett bättre sätt än i dag.
            </seg>
            <seg n="12ace134">
              Därför finns det goda anledningar att rösta nej till Lissabonfördraget
              i dag.
            </seg>
          </u>
          <note type="speaker" n="37f36413">
            Anf. 213 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-288a3ef803823a84-2" n="f0b07fcd">
            <seg n="e130d1c4">
              Herr talman! I detta fördrag talas det om klimatet som ett stort
              problem för framtiden och ett hot mot Europa. Allt detta står
              inte i texten, men det är naturligtvis de bakomliggande orsakerna
              till att det inkluderas.
            </seg>
            <seg n="3ffcbc15">
              I det ögonblick Europeiska unionen har lanserat, om jag så får
              säga, ett sådant förslag till fördrag vilket parti, mina vänner,
              är det då som säger att vi ska rösta nej? Det är Miljöpartiet.
              Så mycket betyder deras klimatengagemang det är alltså viktigare
              att vara motståndare och viktigare att vara orolig för Europeiska
              unionen än att vara orolig för klimatet.
            </seg>
            <seg n="60312ee1">
              För mig är klimathotet naturligtvis oerhört mycket svårare och
              besvärligare än hotet från Europeiska unionen. I Miljöpartiet
              har ni kastat om prioriteringen. Jag beklagar det, och med detta
              undergrävs hela er trovärdighet när ni säger att klimatet är ett
              överordnat problem.
            </seg>
            <seg n="a3b9ed79">
              För er är det inte ett överordnat problem. Det överordnade problemet
              för er är Europeiska unionen och Lissabonfördraget.
            </seg>
          </u>
          <note type="speaker" n="7173a234">
            Anf. 214 ULF HOLM (mp) replik:
          </note>
          <u who="ulf_holm_74ae2f" xml:id="i-bb3226e6b502f485-12" n="2f986288">
            <seg n="b6fd29a6">
              Herr talman! Jag tror att Carl B Hamilton får läsa på lite bättre.
              Det överordnade målet för oss är att skapa en bättre miljöpolitik
              i Sverige, i EU och på global nivå. Då måste vi också, när vi
              ska bestämma om de spelregler som ska finnas i EU de kommande
              1020 åren, se till att vi får spelregler och verktyg för att kunna
              klara av klimatutmaningarna.
            </seg>
            <seg n="f46b649e">
              I stället får vi ett Lissabonfördrag som man började jobba med
              för sju år sedan och där man inte har tagit klimatfrågan på allvar.
              Man behåller det gamla Euratomavtalet som säger att man ska forska
              om kärnkraft och så vidare i stället för att skapa ett protokoll
              som tar sikte på de förnybara energikällor vi så väl behöver på
              europeisk, svensk och global nivå.
            </seg>
            <seg n="3428e1d3">
              Det är dessa verktyg vi måste ha. Vi måste ha spelreglerna klara
              och inte skapa spelregler som innebär att Sverige får mindre chanser
              till demokratiskt inflytande i EU. Detta är viktigt, Carl B Hamilton.
              Du borde inte avfärda det så enkelt, utan ta en konstruktiv debatt
              om hur vi ser på Europas framtid. Där är Lissabonfördraget inte
              en fördel utan en nackdel.
            </seg>
          </u>
          <note type="speaker" n="1d6dbd86">
            Anf. 215 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-611fe40578dc9908-0" n="f0b07fcd" next="i-484beaf2825716f0-0">
            <seg n="c2654d53">
              Herr talman! Jag ser klimatfrågan som en global fråga. Jag tar
              den globala debatten, inte den europeiska debatten, för vi kan
              inte lösa klimatfrågan i Europa.
            </seg>
            <seg n="0738bd62">
              Hur är det egentligen? Vem är det som är den mest engagerade,
              drivande och påverkande aktören i världen i dag i klimatfrågan?
              Det är Europeiska unionen. Det är Europeiska unionen som har tagit
              initiativet för att försöka förmå andra länder USA, Kanada, Indien,
              Kina att driva en vettigare global klimatpolitik.
            </seg>
            <seg n="32ba2541">
              Vad vill då Miljöpartiet? De vill ju ha en försvagad europeisk
              union, utom på klimatområdet, säger de. Men hur kan det gå ihop?
              Man ska alltså försvaga Europeiska unionen som är den aktör i
              världen som vi kan sätta vår tilltro till beträffande den globala
              klimatkrisen. Det är det som ni i total inkonsekvens förordar
              inte bara på europeisk nivå utan på global nivå när ni nu vill
              att EU:s klimatarbete i praktiken ska rustas ned, för det är innebörden
              av er EU-politik.
            </seg>
          </u>
          <note n="b4e9e6bd">
            Överläggningen var härmed avslutad.
          </note>
          <note n="6d4e4505">
            Beslut
          </note>
          <note n="08d6b205">
            Punkt 3
          </note>
          <note n="f73b9c36">
            Punkt 4
          </note>
          <note n="7dc25fc2">
            Punkt 6
          </note>
          <note n="7c35938c">
            Punkt 7
          </note>
          <note n="a16896de">
            Punkt 8
          </note>
          <note n="5e1a01c9">
            Punkt 9
          </note>
          <u who="carl_b_hamilton_bccd2f" xml:id="i-484beaf2825716f0-0" n="f0b07fcd" prev="i-611fe40578dc9908-0">
            <seg n="d4a78cf6">
              minst fem sjättedelar
            </seg>
            <seg n="d4a78cf6">
              minst fem sjättedelar
            </seg>
            <seg n="dab3b757">
              Luciano Astudillo
            </seg>
          </u>
          <note n="2a9e6c1e">
            Punkt 10
          </note>
          <note n="e21c8593">
            Punkt 11
          </note>
          <note n="e2ea0baa">
            Övriga punkter
          </note>
          <note n="df4564c6">
            12 § Bordläggning och beslut om motionsrätt
          </note>
          <note n="4a6373f5">
            Anmäldes och bordlades
          </note>
          <note n="51abe440">
            Kammaren biföll talmannens förslag att motioner fick väckas på
            denna redogörelse.
          </note>
          <note n="24768d0d">
            13 § Anmälan om interpellationer
          </note>
          <note n="6bea2de6">
            Anmäldes att följande interpellationer framställts
          </note>
          <note n="489a6979">
            den 20 november
          </note>
          <note n="fb2831bc">
            Helena Leander
          </note>
          <note n="ab6d37fd">
            Eva-Lena Jansson
          </note>
          <note n="65cf6ca6">
            Marie Nordén
          </note>
          <note n="2fef14a3">
            Eva Johnsson
          </note>
          <note n="bfaca297">
            Amineh Kakabaveh
          </note>
          <note n="22e8309d">
            Fredrik Lundh
          </note>
          <note n="dfb5ef9c">
            Bosse Ringholm
          </note>
          <note n="51ebb0b6">
            Interpellationerna redovisas i bilaga som fogats till riksdagens
            snabbprotokoll tisdagen den 25 november.
          </note>
          <note n="0720fc15">
            14 § Anmälan om frågor för skriftliga svar
          </note>
          <note n="79c27080">
            Anmäldes att följande frågor för skriftliga svar framställts
          </note>
          <note n="a7cc550c">
            den 19 november
          </note>
          <note n="b5e4f399">
            Tommy Ternemar
          </note>
          <note n="66e03876">
            Lars Mejern Larsson
          </note>
          <note n="489a6979">
            den 20 november
          </note>
          <note n="f51c840c">
            Chatrine Pålsson Ahlgren
          </note>
          <note n="6bd43fee">
            Frågorna redovisas i bilaga som fogats till riksdagens snabbprotokoll
            tisdagen den 25 november.
          </note>
          <note n="d30e933b">
            15 § Anmälan om skriftligt svar på fråga
          </note>
          <note n="232e624d">
            Anmäldes att skriftligt svar på följande fråga inkommit
          </note>
          <note n="489a6979">
            den 20 november
          </note>
          <note n="2be15a57">
            Peter Hultqvist
          </note>
          <note n="d61d612d">
            Svaret redovisas i bilaga som fogats till riksdagens snabbprotokoll
            tisdagen den 25 november.
          </note>
          <note n="43e64777">
            16 § Kammaren åtskildes kl. 23.25.
          </note>
          <note n="31a4348c">
            Förhandlingarna leddes
          </note>
          <note n="8ab5b412">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
