<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2020</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2020</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202021--3</head>
          <docDate when="2020">2020</docDate>
        </div>
      </front>
      <body>
        <div>
          <note n="fdd0b7db">
            § 1 Ändring av namn på nämnd och vissa rättelser
          </note>
          <note n="9335e6b5">
            Konstitutionsutskottets betänkande 2019/20:KU25
          </note>
          <note n="911b7304">
            Ändring av namn på nämnd och vissa rättelser
          </note>
          <note n="d0fa79a4">
            föredrogs.
          </note>
          <note n="bbe07f78">
            Förste vice talmannen konstaterade att ingen talare var anmäld.
          </note>
          <note n="721c60cf">
            (Beslut fattades under § 3.)
          </note>
          <note n="cd1f9b41">
            § 2 Operativt militärt stöd mellan Sverige och Finland
          </note>
          <note n="e1d504f4">
            Sammansatta utrikes- och försvarsutskottets betänkande 2019/20:UFöU5
          </note>
          <note n="21830d73">
            Operativt militärt stöd mellan Sverige och Finland (prop. 2019/20:110)
          </note>
          <note n="d0fa79a4">
            föredrogs.
          </note>
          <note type="speaker" n="fec45d1d">
            Anf. 1 PÅL JONSON (M):
          </note>
          <u who="Q27299991" xml:id="i-492cdc5926158a19-0" n="5a9553ee">
            <seg n="e04e78bc">
              Fru talman! Finland har såväl genom våra länders gemensamma histo
              ­ ria som genom våra säkerhetspolitiska vägval en särställning
              i Sveriges internationella förbindelser. Det svensk-finska operativa
              försvarssamar ­ betet, som är temat för dagens debatt, syftar
              till att stärka ländernas natio ­ nella försvar och öka försvarsförmågan
              för att kunna agera gemensamt. Det kan bland annat handla om att
              hantera olika former av kränkningar på varandras territorium.
              Genom den lag om operativt försvarssamarbete som det sammansatta
              utrikes- och försvarsutskottet föreslår i sitt betänkande fördjupas
              detta samarbete ytterligare. Tekniska, administrativa och juri
              ­ diska trösklar mot försvarssamarbetet hyvlas ned, och nya möjligheter
              öppnas.
            </seg>
            <seg n="a1a7b7cd">
              Fru talman! Behovet av det fördjupade svensk-finska försvarssamarbe
              ­ tet drivs främst av den försämrade säkerhetsutvecklingen i Östersjöområ
              ­ det. Ansvaret för den utvecklingen vilar tungt på Ryssland.
              Det finns åt ­ minstone tre faktorer i det ryska agerandet som
              inger oro.
            </seg>
            <seg n="40b06d90">
              För det första har Ryssland återkommande visat att man har en
              låg tröskel för militär våldsanvändning. Man har försökt rita
              om de europeiska gränserna både i Ukraina och i Georgien, och
              i andra länder agerar man i gränslandet mellan den totala freden
              och det totala kriget med olika typer av hybridhot.
            </seg>
            <seg n="e3818ac9">
              För det andra har Ryssland mer än fördubblat sina försvarsutgifter
              och kraftigt förstärkt sina väpnade styrkor under det senaste
              årtiondet. Det västra militärdistriktet, som ligger i Sveriges
              och Finlands omedelbara närhet, är av högsta prioritet för den
              ryska försvarsmakten.
            </seg>
            <seg n="5c7158d1">
              För det tredje, fru talman, ser vi ett aggressivt ryskt övningsmönster
              i vårt eget närområde. Den ryska övningen Ocean Shield på Östersjön
              och den efterföljande svenska beredskapshöjningen under förra
              veckan är symtom på att vi har en ny säkerhetspolitisk normalbild
              att hantera i vårt eget närområde. Rysk militär våldsanvändning,
              styrkeuppbyggnad och aggressiva övningsmönster är realiteter som
              vi i Sverige måste förhålla oss till i våra säkerhets- och försvarspolitiska
              vägval.
            </seg>
            <seg n="0928d540">
              Fru talman! Från Moderaternas sida välkomnar vi ett fördjupat
              försvarssamarbete med Finland. Detta arbete påbörjades till dels
              under alliansregeringen 2014 genom att vi gjorde en analys för
              att ta fram en handlingsplan för samarbetet.
            </seg>
            <seg n="e3a61f34">
              För att det svensk-finska försvarssamarbetet ska kunna spela
              sin fulla roll och bidra till säkerhet anser vi att samarbetet
              bör vila på tre principer:
            </seg>
            <seg n="45c32f89">
              Fru talman! Jag ska presentera dessa principer lite närmare.
            </seg>
            <seg n="f46a138b">
              För det första: För att det svensk-finska försvarssamarbetet
              ska vara starkt, trovärdigt och realistiskt måste det också kopplas
              samman med våra andra försvarssamarbeten i Norden, inom EU och
              inte minst med Nato och USA. Den transatlantiska länken och Nato
              är helt avgörande för säker ­ heten och stabiliteten i vårt eget
              närområde. Vi moderater hade därför före ­ dragit att se en bredare
              lagstiftning där regelverket för det operativa stödet mellan Sverige
              och Finland hade generaliserats för att också kunna riktas mot
              fler länder och internationella organisationer – ett värdlandsstöd
              2.0, helt i linje med den solidariska säkerhetspolitik som vi
              har ställt oss bakom i den här kammaren. Av särskild vikt, anser
              vi, är att fördjupa det försvars ­ politiska samarbetet med Storbritannien,
              Danmark, Norge och USA.
            </seg>
            <seg n="8ee0a800">
              Det var just den modellen med en generell lagstiftning snarare
              än en svensk-finsk lag som låg bakom det ställningstagande som
              Försvarsberedningen gjorde i sin rapport Värnkraft . Där pratade
              man om en generell lagstiftning, inte en svensk-finsk lag.
            </seg>
            <seg n="93e4fc8d">
              Jag vill också påminna om att även Finland har en generell lagstiftning.
              Man fattade ju ett beslut den 1 juli 2017 som helt utgår från
              EU:s solidaritetsförklaring och inte riktas mot något specifikt
              enskilt land.
            </seg>
            <seg n="b8c46439">
              För det andra: Det fördjupade försvarssamarbetet med Finland
              bör även leda till en djupare säkerhetspolitisk samordning länderna
              emellan. När vi ökar det försvarspolitiska samarbetet måste helt
              enkelt det säker ­ hetspolitiska samarbetet hänga med. Det är
              två sidor av samma mynt. Även om Sverige och Finland delar många
              utgångspunkter i den interna ­ tionella säkerhetspolitiken finns
              det viktiga nyansskillnader, till exempel i relationen till Ryssland,
              i synen på hur djupt EU:s försvarssamarbete bör utvecklas samt
              i ländernas relation till Nato.
            </seg>
            <seg n="377755c1">
              Den tydligaste skiljelinjen mellan svensk och finsk säkerhetspolitik
              är den så kallade Natooptionen som Finland har för att vidmakthålla
              sin sä ­ kerhetspolitiska handlingsfrihet att kunna söka medlemskap
              i försvarsalliansen Nato om man så skulle önska. Den svenska regeringen
              har i stället valt att helt avfärda tanken på att införa en Natooption
              i den svenska säkerhetspolitiska linjen.
            </seg>
            <seg n="a88762ed">
              Vår uppfattning är att ett svensk-finskt försvarssamarbete är
              bra för vår säkerhet och för finsk säkerhet men att det inte ersätter
              behovet av ett svenskt Natomedlemskap. Skulle vi fatta ett beslut
              om ett svenskt Natomedlemskap skulle det dock behöva göras i nära
              dialog och helst tillsammans med Finland. Men vi anser också att
              Sverige borde kunna inkludera en Natooption i sin säkerhetspolitiska
              linje för att bättre harmonisera vår relation till Nato med Finlands,
              nu när vi går in i ett fördjupat försvarspolitiskt samarbete.
            </seg>
            <seg n="606947b9">
              För det tredje och avslutningsvis, fru talman: Grunden för Sveriges
              trovärdighet i de internationella försvarssamarbetena kan bara
              läggas genom att vi utvecklar en starkare nationell försvarsförmåga.
              För att vara en attraktiv partner i sådana här sammanhang är det
              helt enkelt viktigt att kunna påvisa att man har en stark militär
              förmåga på nationell basis. Sverige är fortfarande det land i
              norra Europa som lägger minst andel av sin ekonomi på försvaret.
              Finland å andra sidan, fru talman, kommer under nästa år att lägga
              över 2 procent av bnp på försvaret som ett resultat av upphandlingen
              av nästa generations stridsflygplan, det så kallade HX-projektet.
            </seg>
            <seg n="f696273f">
              Det har hittills främst varit de blå stridskrafterna som har
              varit inriktade på det svensk-finska samarbetet, i huvudsak marinen
              och flygvapnet. Därför är det naturligtvis viktigt inför det kommande
              försvarsbeslutet att marinen till exempel får besked om nya ytstridsfartyg
              och korvetter. Men Försvarsberedningen har även pekat på att vi
              ska kunna stödja Finland med upp till en brigad av markstridskrafterna.
              Det är ett ställningstagande som förpliktar, fru talman.
            </seg>
            <seg n="a1137888">
              Ytterst handlar detta om att höstens försvarsbeslut måste vara
              så starkt och genomförbart att det blir en tydlig omvärldssignal,
              både till våra internationella partner och till andra länder,
              om vår vilja och förmåga att bidra till säkerhet och stabilitet
              i Sveriges närområde. Försvarsberedningens förslag måste därför
              genomföras och finansieras fullt ut i höstens försvarsbeslut.
            </seg>
          </u>
          <note n="eb05a693">
            Jag vill med det, fru talman, yrka bifall till reservationen
            och hänvisar i övrigt till det särskilda yttrandet från M, L,
            C och KD.
          </note>
          <note type="speaker" n="1a5af927">
            Anf. 2 KERSTIN LUNDGREN (C):
          </note>
          <u who="Q4964100" xml:id="i-f3b5a2ba64c6c663-0" n="7df15624">
            <seg n="34a7df67">
              Fru talman! Vi står inför ett historiskt beslut i kammaren i
              dag. Vi går från försvarssamarbete till operativt försvarssamarbete.
              Det beskriver skillnaden mellan alla de samarbeten vi har och
              det vi nu ska skapa laglig grund för tillsammans med Finland.
              Det är viktigt, och det beskriver vad vi borde göra också när
              vi samarbetar med våra övriga försvarsvänner: göra de samarbetena
              operativa. Att operativt kunna agera och möta ett väpnat angrepp
              och hindra kränkningar är ju någonting som syftar till att avskräcka
              och att bygga säkerhet solidariskt – i fred och i krig.
            </seg>
            <seg n="a486c49b">
              Regeringen bemyndigas med dagens beslut att lämna respektive
              ta emot operativt militärt stöd. På begäran av Finland ska svenska
              styrkor – kvinnor, män och hen – sättas in för att hindra kränkningar
              av finländskt territorium, och Sverige kan på motsvarande sätt
              begära stöd av finländska styrkor på vårt svenska territorium,
              förutsatt att landet inte är i krig eller att en väpnad konflikt
              råder, för då är det riksdagen som fortfarande har att fatta beslut.
              Här finns inga ömsesidiga försvarsförpliktelser. Det är naturligtvis
              ett memento.
            </seg>
            <seg n="c2a1e6c3">
              Men vi tar ett steg framåt i operativt arbete. Det anges i regeringens
              proposition att våra länder har likartade säkerhetspolitiska utgångspunkter.
              Som vi har hört tidigare, från Pål Jonson, stämmer det till viss
              del men inte helt. Finlands säkerhetspolitik skiljer ut sig såtillvida
              att de har en uttalad Natooption. Vi hörde hur ledande företrädare
              för Finland när Ryssland sökte hota använde den optionen för att
              markera: Vi har en gräns. Det har inte Sverige. Vi har inte den
              optionen. För vår del tycker vi att det är en stor brist, fru
              talman. När vi här i Sverige fattar ett beslut och säger att vi
              inte någonsin vill gå den vägen och inte kan tänka oss en Natooption
              deval ­ verar det indirekt värdet av den finländska optionen.
              För om de samarbetar med oss och kan tänka sig en Natooption och
              Sverige inte kan det har vi minskat värdet av deras Natooption.
              Det är en trist del av det här beslutet. Det hade varit bra om
              det också hade innefattat ett uttalat mål från svensk sida, en
              uttalad Natooption i den svenska säkerhetspolitiken.
            </seg>
            <seg n="e09f7a71">
              Som också framgick av tidigare inlägg är Finlands lagstiftning
              inte specifik utan generell. Det är också någonting som skiljer.
            </seg>
            <seg n="38052994">
              Fru talman! Centerpartiets säkerhetspolitiska hållning är inte
              neutralitet och inte heller alliansfrihet. Det har vi debatterat
              i andra sammanhang, så jag tänker inte djuploda i det här och
              nu. Men Finlandssamarbetet visar att det krävs mer än gemensamma
              övningar. Det krävs operativt samarbete och planering.
            </seg>
            <seg n="cbfe52f6">
              I vår del av världen går det inte att bara öva, även om det är
              aldrig så viktigt, och det är bra det som sker. Det är bra med
              de samarbetsavtal som har skapats. Men om de bara innebär samarbete
              saknas någonting. Det vi ­ sar det här beslutet som vi ska ta
              i dag. Att gå från samarbete till operativt försvarssamarbete
              gör skillnad. Det har syftet att vara avskräckande och stärka
              vår försvarsförmåga men också att signalera tydligt att andra
              ska hålla sig borta. När vi talar om ”andra” vet vi alla att det
              är Ryssland som vi menar. Det är Ryssland som agerar och gör vår
              region, Östersjöregio ­ nen, till en region som är tydligt utsatt
              för utmaningar. Vi ser det inte minst nu i och med agerandet i
              Belarus.
            </seg>
            <seg n="d43dcb33">
              För Centerpartiets del vill vi, förutom det beslut som vi ska
              ta i dag, öppna upp så att det operativa samarbetet inkluderar
              fler länder för att kunna möta den hotbild vi har och de faktiska
              behov som vi har av operativt militärt samarbete och faktiskt
              också göra den solidariska säkerhetspolitiken tydligare för alla.
            </seg>
            <seg n="b90c0c85">
              Sverige bör inkludera samtliga EU- och Natoländer, och vi vill
              naturligtvis, fru talman, även om jag inte ger mig in i djupdiskussionen
              här och nu, se ett svenskt Natomedlemskap, och vi vill åstadkomma
              det i nära samarbete med Finland. Vi ser inte att det beslut vi
              har att fatta här i dag på något sätt försvårar eller har någon
              indirekt eller direkt påverkan på detta.
            </seg>
          </u>
          <note n="eab7a071">
            Med detta vill jag yrka bifall till reservationen under punkt
            6. Jag hänvisar också till det särskilda yttrandet och yrkar i
            övrigt bifall till förslaget i betänkandet.
          </note>
          <note type="speaker" n="8e14e74a">
            Anf. 3 LARS ADAKTUSSON (KD):
          </note>
          <note n="72bf39e6">
            Fru talman! Låt mig inledningsvis yrka bifall till reservationen
            och också hänvisa till det gemensamma särskilda yttrandet från
            M, C, KD, och L.
          </note>
          <u who="Q17080318" xml:id="i-e009e0b34fb426dc-0" n="b01ea754">
            <seg n="4efcbbef">
              När vi i dag debatterar regeringens proposition om ett utökat
              militärt samarbete mellan Sverige och Finland är det inte vilken
              debatt som helst. Det förslag som riksdagen ska ta ställning till
              innebär att en annan nations militära styrkor tillåts operera
              i vårt land och att svenska värnpliktiga kan sättas in för att
              hindra kränkningar av ett annat lands territorium.
            </seg>
            <seg n="fb6769b4">
              Regeringen har länge argumenterat för vidareutvecklade samarbeten
              med andra demokratier på försvarsområdet. Kristdemokraterna välkomnar
              detta. Vi ser hur samverkan i sig bidrar till ökad förståelse
              och fördjupade relationer mellan länder och folk. Vi ser hur säkerhet
              byggs gemensamt, hur militärt samarbete ökar vår egen förmåga
              och höjer tröskeln för en eventuell angripare. Ett utökat militärt
              samarbete mellan Sverige och Finland är viktigt och rätt i sak.
            </seg>
            <seg n="7b05e284">
              Fru talman! Många har de senaste åren varnat för att osäkerheten
              i vårt närområde och risken för militära angrepp ökar. Försvarsministern
              har konstaterat att Rysslands beslut att i strid mot folkrätten
              gå in i Georgien och Ukraina i grunden har förändrat säkerhetspolitikens
              förutsättningar.
            </seg>
            <seg n="99f27479">
              På DN Debatt den 29 juli klargör Peter Hultqvist: ”E n skarp
              situation någonstans i Östersjöregionen påverkar alla länder i
              området .” Sverige är inte och har aldrig varit någon fritt svävande
              satellit i ett neutralitetens eller alliansfrihetens särskilda
              universum. Därför är det, i den mån det inte redan är gjort, hög
              tid att göra upp med de föreställningarna. Det är hög tid att
              se Sveriges geopolitiska och säkerhetspolitiska läge så som det
              verkligen är och ta till sig de hotbilder som inte består av diffusa
              skuggor och några streck på ett papper utan som bygger på fakta.
              Drabbas ett land i vårt närområde drabbas även Sverige.
            </seg>
            <seg n="72a7782e">
              Vi välkomnar i dag det utökade och nära försvarssamarbetet med
              Finland. På samma sätt välkomnar vi andra försvarssamarbeten som
              de med USA, Storbritannien, Tyskland och Nordefco, för att nämna
              några exempel. Försvarsministern har varit pådrivande i detta,
              och för det förtjänar han ett erkännande. Sverige står starkare
              i dag än vad vi gjorde innan samarbetsavtalen kom på plats.
            </seg>
            <seg n="c2d1e06b">
              Ännu starkare står Sverige om den lagstiftning som vi i dag debatterar
              blir generell, så som föregående talare har varit inne på, så
              att fler länder vid sidan av Finland kan knytas till det operativa
              militära samarbetet med Sverige. Sådan är utformningen av motsvarande
              lagstiftning i Finland. Det ger ökad säkerhet och ökat handlingsutrymme
              där, och så bör det vara även här.
            </seg>
            <seg n="27b95ced">
              Samtidigt gäller det att vara tydlig. Inget av de avtal som Sverige
              i dag har på försvarsområdet innehåller några löften om hjälp
              utifrån. Inget av de avtal som har ingåtts, inte heller det avtal
              med Finland som vi diskuterar i dag, innehåller några försvarsgarantier.
            </seg>
            <seg n="47cb13e0">
              Vi talar i debatten om ökad oro och osäkerhet i Sveriges närområde.
              Vi ser hur Ryssland utvecklas i mer auktoritär riktning. Vi hör
              försvarsministern säga att en skarp situation någonstans i Östersjöregionen
              påverkar alla länder i området. Men vi står som nation utan försäkring.
              Börjar det brinna vet vi inte om brandkåren kommer.
            </seg>
            <seg n="7305f007">
              Fru talman! Svensk utrikes- och säkerhetspolitik förutsätter
              en modern, effektiv och stark svensk försvarsmakt. När vi med
              tyngd och trovärdighet kan göra gällande att vårt land alltid
              kan försvaras och att vi aldrig står ensamma undanröjs tvivlen
              på Sveriges förmåga. Tydligheten ökar, och risken för angrepp
              minskar.
            </seg>
            <seg n="2445acbc">
              Detta går att uppnå genom ett fullvärdigt svenskt medlemskap
              i Nato. Det enda sättet att integreras i ett säkerhetssamarbete
              med fördragsfästa försvarsgarantier och full operativ planering
              är ett Natomedlemskap. Med de bilaterala samarbetsavtalen har
              regeringen hittat en väg. Men man tar sig inte ända fram; man
              når inte målet.
            </seg>
            <seg n="c1f93408">
              Så, avslutningsvis, det är hög tid nu, Peter Hultqvist, att röra
              sig framåt och leda Sverige in i de västliga demokratiernas försvarsallians
              och försvarssamarbete, där Sverige sedan länge hör hemma.
            </seg>
          </u>
          <note type="speaker" n="92b75122">
            Anf. 4 JOAR FORSSELL (L):
          </note>
          <u who="Q26305112" xml:id="i-e68fcac1771abcb6-0" n="bc63d8c3">
            <seg n="f5a9ee4e">
              Fru talman! Jag ska börja med att erkänna för talmannen, församlingen
              och dem som tittar att jag när detta ärende har behandlats har
              varit partisk. För, fru talman, jag älskar Finland. Jag älskar
              de karelska pirogerna – ni vet dem med ett tunt skal av rågbröd,
              varm risgröt och lite salt äggsmör som smälter. Jag älskar hur
              Marimekko kan liva upp den tråkigaste Ikea ­ möbel, och jag älskar
              att man kan välja Valio om man inte vill ha kinesisk ­ ägd havremjölk
              i sitt kaffe. Och jag älskar såklart att Finland har gått före
              och har republik.
            </seg>
            <seg n="42243a41">
              Men, fru talman, framför allt älskar jag Finland för att vi delar
              värderingar. Vi delar inte bara uppfinningsrikedom och stora delar
              av det kulinariska, utan vi delar också värderingar. Vi har en
              gemensam syn på demokrati och på ansvarstagande för fred, frihet
              och stabilitet inte bara i våra egna länder utan i hela världen.
              Vi har en gemensam syn på jämställdhet och klimat.
            </seg>
            <seg n="d7c05bec">
              Av dessa skäl är det som den finska försvarsmakten ska försvara
              i sitt fundament detsamma som det som den svenska försvarsmakten
              ska försvara, det vill säga fred, frihet och demokratiska värderingar.
              Det är klart att det av de skälen är naturligt att inte bara välkomna
              utan lovsjunga ett djupare samarbete, där vi rensar bort dåliga
              hinder som tidigare har satt käppar i hjulen för ett djupare operativt
              samarbete. Det är en naturlig väg att gå, för vi är i mångt och
              mycket likar. Finlands sak är vår, och vår sak är faktiskt också
              Finlands, just av skälet att vi delar samma fundamentala syn på
              vår plats i världen och vilka värderingar som ska styra vår tid.
            </seg>
            <seg n="d0472027">
              Vi har en till stor del gemensam historia, men vi har också en
              till myck ­ et stor del gemensam samtid och förmodligen en gemensam
              framtid. För att ta ett exempel, som har lyfts fram här i talarstolen
              tidigare: När Putins allt aggressivare Ryssland börjar mullra
              i Östersjön eller skrämma upp och i värsta fall angripa länder
              inte bara här, utan runt om i Europa, är detta naturligtvis hot
              som vi har gemensamt, i vår samtid och, tyvärr, förmodlig ­ en
              också i vår framtid. Vi har gemensamma säkerhetspolitiska utmaningar.
              Jag och Liberalerna är glada över att vi får ett fördjupat försvarssamarbete
              med Finland.
            </seg>
            <seg n="f076383e">
              Men det är också så att dessa gemensamma försvarspolitiska utmaningar
              inte bara är gemensamma för oss och Finland. De är också gemensamma
              för andra länder i världen – större delen av Europa, till exempel.
              Vi har sett Rysslands agerande i Georgien och Ukraina. Detta borde
              faktiskt mana till att fördjupa samarbetet med fler länder än
              bara Finland.
            </seg>
            <seg n="1faca4e2">
              Vi har av det skälet en gemensam reservation med M, KD och C,
              som jag gärna lyfter fram i debatten, och ett särskilt yttrande.
              Har man synen att dem som man delar värderingar och säkerhetspolitiska
              utmaningar med är dem man ska bygga samarbete med bör man också
              förstå att det samarbetet inte kan stanna vid Finland. Det måste
              fördjupas med andra som också delar dessa byggstenar.
            </seg>
            <seg n="aca2eb37">
              Av detta skäl bör en sådan här lagstiftning göras generell, som
              Finland har gjort. Vi bör också ha en Natooption, som Finland
              har. Vi vill såklart också att vi ska gå med i Nato, men att ha
              en Natooption är ett verktyg på vägen mot ett medlemskap. Det
              är så vi kan bygga säkerhet, stabilitet och fred – inte bara här,
              i Finland eller kring Östersjön, utan i större delen av vårt närområde.
            </seg>
            <seg n="cf5aad05">
              Fru talman! Finland har, som vi redan har diskuterat här i kammaren
              i dag, använt sin Natooption. Finland har, som jag har sagt i
              mitt anförande, samma eller åtminstone en mycket snarlik syn på
              ansvarstagande för fred och frihet i världen. Av dessa skäl är
              jag inte främmande för att Finland, precis som Sverige, i framtiden
              kommer att vilja och behöva närma sig Nato ytterligare. Då är
              det naturligt att vi har en politik som liknar Finlands, med Natooption,
              och att vi driver på för att den optionen också ska förverkligas.
              Det är så vi bygger fred i hela Europa.
            </seg>
            <seg n="be86a132">
              Fru talman! När krisen kommer är jag glad om vi kan dricka Finlandia
              och kanske lite Absolut och inte behöver skåla i rysk vodka efter
              att krisen har passerat.
            </seg>
            <seg n="474952f9">
              Fru talman! Det är naturligt att vi har ett djupare samarbete
              med Finland än vi har haft tidigare, för vi är i mångt och mycket
              samma. Vi är i mångt och mycket en konsekvens av samma historia,
              och vi har i mångt och mycket en gemensam samtid och framtid.
            </seg>
          </u>
          <note type="speaker" n="1fd12cd7">
            Anf. 5 KENNETH G FORSLUND (S):
          </note>
          <u who="Q3373169" xml:id="i-8d0eeeab3a127379-0" n="24ce31b8">
            <seg n="7d8e918c">
              Fru talman! Joar Forssell sa i sitt anförande att Finlands sak
              är vår. Det är alldeles riktigt. Det var precis det jag hade tänkt
              inleda mitt anförande med. Det var Olof Lagercrantz och Karl Gustaf
              Hildebrands titel på den bok de publicerade 1939 och som blev
              starten på ett landsomfattande arbete i Sverige med att ge stöd
              till Finland.
            </seg>
            <seg n="d4ee288b">
              Svenskar samlade in pengar och kläder, vi sände medicinsk personal
              och 8 000 soldater från den svenska sidan reste till Finland som
              frivilliga för att delta i kriget mot Ryssland.
            </seg>
            <seg n="a391cb30">
              Vad som inte är så känt i Sverige är de stora mängder militär
              materiel som Sverige också samlade in till Finland. Jag ska erkänna
              att det var först för ett par år sedan på ett möte i Helsingfors
              som jag själv insåg hur mycket materiel Sverige hade bidragit
              med till Finland under de här åren. Jag trod ­ de till och med
              att det lät lite otroligt, för bilden är ju allmänt att Sverige
              inte hade så god beredskap i inledningen av andra världskriget.
              Det var imponerande mängder som Sverige sände till Finland, och
              min känsla var: Hade vi ens så mycket? Det hade vi tydligen, och
              vi hade dessutom materiel kvar därefter.
            </seg>
            <seg n="07ad7fa5">
              Stödet 1939 formades inför en akut situation som existerade då.
              I dag, fru talman, fattar vi här i riksdagen så småningom ett
              strategiskt beslut för att ha en struktur där Sverige och Finland
              samarbetar för att ha en god beredskap och kunna ge varandra operativt
              militärt stöd. Vi ska alltså vara bättre förberedda om det behövs
              i framtiden.
            </seg>
            <seg n="e6026295">
              Sverige och Finland har en särställning i den säkerhetspolitiska
              mosaiken i vår del av världen – en del av världen där spänningarna
              tyvärr har ökat under de senaste tio åren. Både Sverige och Finland
              är militärt alliansfria men har ett nära samarbete med Nato. Det
              är en ordning som jag som socialdemokrat menar är bra för våra
              båda länder och dessutom bra för säkerheten i hela den region
              där vi finns.
            </seg>
            <seg n="1a8b8bca">
              Samarbetet mellan Sverige och Finland, som riksdagen fattar beslut
              om i dag, stärker våra länders förmåga att agera tillsammans.
              Det stärker våra länders säkerhet. Med de stora ekonomiska tillskott
              som det svenska försvaret kommer att få under de närmaste åren
              blir det svenska försvaret starkare, något som är nödvändigt eftersom
              det råder osäkerhet och spänningarna i vårt närområde har ökat.
            </seg>
            <seg n="0a81254a">
              Fru talman! Finlands sak är fortsatt vår. Sveriges sak är Finlands.
              Med detta yrkar jag bifall till det sammansatta utrikes- och försvarsutskottets
              förslag.
            </seg>
          </u>
          <note type="speaker" n="2974e8ea">
            Anf. 6 ROGER RICHTHOFF (SD):
          </note>
          <u who="unknown" xml:id="i-31a1309598cc8531-0" n="e54aa037">
            <seg n="232487e7">
              Fru talman! Vi tycker att det som regeringen har presenterat
              här är ett bra underlag. Det förtjänar också att nämnas att försvarsministerns
              roll i det här arbetet är bra. Du gör i många stycken ett bra
              jobb, Peter Hultqvist. Så är det.
            </seg>
            <seg n="a8c7cd46">
              Detta har jag sagt förut i kammaren. Vi har olika uppfattningar
              om en del saker, till exempel de ekonomiska tillskotten. Men det
              underlag som ni har presenterat är bra. Budgeten är en annan fråga,
              som vi får återkomma till sedan.
            </seg>
            <seg n="0344d544">
              Däremot har Sverigedemokraterna varit det enda parti som tidigare
              har förespråkat ett försvarsförbund med Finland. Det gör vi fortfarande.
            </seg>
            <seg n="b643e430">
              Sverige och Finland möter i mångt och mycket samma säkerhetspolitiska
              utmaningar. Vi kallar det för ett broderfolk, som någon sagt här.
              Vi har i mycket samma värderingar. Vi har en lång historia tillsammans,
              och vi vill fullfölja linjen med ett försvarsförbund med Finland.
              Detta anser vi är ett kliv i den riktningen i och med att vi går
              in på den operativa delen, alltså det operativa stödet. Det skiljer
              sig från de övningar som jag har varit med om, där vi övade plutoner
              och kompanier i olika situationer och olika strider. Nu höjer
              vi det till en helt annan nivå. Det är ett bra steg i riktning
              mot vad vi kommer att fortsätta föreslå, nämligen ett försvarsförbund.
            </seg>
            <seg n="4c3d437b">
              Joar Forssell talade om att bygga samarbete med andra som har
              samma värderingar, och så nämnde han Nato. Joar Forssell anser
              alltså att Erdo ­ ğan s Turkiet har samma värderingar som vi.
              Den slutsatsen måste man ju dra. Jag betackar mig för samarbete
              med Erdoğan ! Nu är detta en annan fråga, men jag vill ändå kommentera
              det.
            </seg>
            <seg n="9510458b">
              Sedan delar inte Finland alla värderingar som Sverige har. De
              har en helt annan syn på massinvandring och så vidare, så det
              är direkt fel att påstå att de har lika värderingar i alla stycken.
              Men den debatten hör inte heller hemma här.
            </seg>
            <seg n="c0112e34">
              Vad är då skillnaden mellan vår uppfattning och regeringens förslag?
              Det är några saker. Vi vill att man ska gå längre. Vi vill att
              riksdagen ska bemyndiga regeringen att, under förutsättning att
              det främjar Sveriges säkerhet och försvar, även fatta beslut om
              svenskt stöd med väpnade styrkor för att bistå Finland också för
              att möta ett väpnat angrepp. Vi går ett steg till där.
            </seg>
            <seg n="2b13491d">
              Man skriver att man naturligtvis vill undvika att gå i krig och
              så vidare, men jag tror att vi ser det lite annorlunda. Det skulle
              ju kunna öka vår säkerhet och förmåga att försvara oss om vi inte
              behövde vänta. Ska vi inte skicka styrkor om Finland är i krig?
              Ska Finland vara ensamt då? Om vi går in i Finland befinner vi
              oss också i krig, men är det inte så det ska gå till om vi går
              vidare med samarbetet och ett förbund?
            </seg>
            <seg n="a00c3a19">
              Nu har vi en enhet. Vi slåss tillsammans, oavsett om det ena
              landet är i krig eller inte. Där skiljer sig vår syn från betänkandetexten,
              och det framgår av den motion vi skrev om detta.
            </seg>
            <seg n="97d6c76d">
              Sedan säger utskottet att man ska ha godkännande av regeringen
              och att ärendet sedan ska till riksdagen. Men ingenstans i dokumenten
              nämner man krigsdelegationen. I något fall bör man i alla fall
              ha förberett att snabbt kalla in krigsdelegationen. Det kanske
              försvarsministern kan näm ­ na något om sedan. Man pratar inte
              om detta här.
            </seg>
            <seg n="a772f4b3">
              Krigsdelegationen består av talmannen och 50 ledamöter. Någonstans
              måste den ju komma in. I stället ska man gå via regeringen och
              sedan till riksdagen, och riksdagen ska samlas och fatta beslut
              om att vi ska sätta in trupp. Vart tog krigsdelegationen vägen?
            </seg>
            <seg n="24d4aef8">
              Sedan har vi en motion där vi talar om undanförsel och förstöring
              av infrastruktur i Sverige. Där vill utskottet att beslut ska
              flyttas till en högre beslutsnivå. Men om vi har ett operativt
              samarbete och finländska trupper befinner sig på en plats utan
              samband med svenska styrkor måste de bemyndigas på samma sätt
              som man bemyndigar svensk militär, under förutsättning att man
              jobbar operativt tillsammans. Det kan gälla undanförsel och i
              vissa fall förstöring. Där har vi skillnader i synsätt.
            </seg>
            <seg n="ce7e3c52">
              Jag har talat om ett försvarsförbund med Finland. Vi säger absolut
              och tydligt nej till Nato. Det finns flera skäl till detta. Det
              är ingen Natodebatt vi ska ha här, men vi anser att det ökar spänningarna
              i vår del av Europa om man går med i Nato, med Erdoğan och det
              gänget. Det är vår fasta övertygelse. Ett starkt svenskt försvar,
              betydligt starkare än vi har i dag och som vi är på väg att få,
              där man arbetar tillsammans med Finland utgör en stabiliserande
              faktor i vår del av Europa. Därför säger vi nej till Nato.
            </seg>
            <seg n="d97bf9d3">
              Jag kan också ge en liten kommentar eftersom det pratades lite
              budget här förut. Man kunde läsa i tidningen – det var väl i går
              eller i dag – att ÖB återigen begär långsiktighet i fråga om försvaret.
              Långsiktighet enligt vår uppfattning sträcker sig till minst 2030.
              Då bör man också ha en sådan inriktning. Han sa det inte där,
              men han anser att det skulle underlätta planeringen för honom
              om han skulle få ett tillskott efter 2025. Det skrev han i Svenska
              Dagbladet, tror jag. Detta är ytterligare en bekräftelse på den
              politik som vi länge har fört och som vi kommer att föra. Det
              handlar om långsiktigheten och om en budget som sträcker sig efter
              2025. Jag tycker att det var bra att han var tydlig där.
            </seg>
            <seg n="439dd900">
              Jag yrkar ingenting, utan jag kommer att stödja utskottets förslag
              och därmed regeringens förslag.
            </seg>
          </u>
          <note type="speaker" n="d55ba6d6">
            Anf. 7 HANNA GUNNARSSON (V):
          </note>
          <u who="Q57168756" xml:id="i-d773127ed09493b9-0" n="c07dfe66">
            <seg n="44d43fc3">
              Fru talman! Ärade ledamöter! Jag säger hej till alla er som sitter
              hem ­ ma och tittar och lyssnar. Riksmötet har precis öppnats,
              och det är roligt att vi får komma igång med politiska debatter
              direkt.
            </seg>
            <seg n="d3ab0dbc">
              I dag debatterar riksdagen ett lagförslag som vi hoppas aldrig
              kommer att behöva användas. Förslaget innebär att Sverige och
              Finland ska kunna agera militärt tillsammans i händelse av ett
              väpnat angrepp eller kränkningar av territorium. Vid sådana händelser
              ska Sverige och Finland kunna ta emot och ge militärt stöd av
              och till varandra. Även om vi i vår utrikes- och säkerhetspolitik
              arbetar för att en sådan situation – krig och väpnade konflikter
              – aldrig ska uppstå är detta en lagstiftning som vi i Vänsterpartiet
              stöder.
            </seg>
            <seg n="5c8a316a">
              Vänsterpartiet står bakom Sveriges nära försvarssamarbete med
              Finland. Finland är en av Sveriges närmaste, kanske den närmaste,
              samarbetspartner. Vi delar mycket och har väldigt nära band. Framför
              allt står båda våra länder utanför Nato. Vänsterpartiet är ju,
              som alla vet, mycket starkt emot ett svenskt medlemskap i Nato.
              Det är en kärnvapenallians som skulle tvinga oss att delta i oönskade
              konflikter tillsammans med länder som vi helst inte vill samarbeta
              med.
            </seg>
            <seg n="07619544">
              Fru talman! Att samarbeta med andra länder och stora organisationer
              är en nödvändighet. En förutsättning för ett fördjupat samarbete
              med Finland och övriga nordiska länder är att samarbetet inte
              inskränker Sveriges militära alliansfrihet. Den militära alliansfriheten
              är en förutsättning för att Sverige ska kunna föra en självständig
              utrikespolitik för fred och nedrustning, som tydligt bidrar till
              att värna vårt lands säkerhet.
            </seg>
            <seg n="38802ff2">
              Vänsterpartiet bedömer inte att detta lagförslag inskränker vår
              neutralitet eller vår militära alliansfrihet. Det begränsar inte
              heller vårt eget beslutsfattande på det säkerhetspolitiska området,
              men det gör oss trots allt starkare tillsammans. Vänsterpartiet
              noterar att detta lagförslag enbart gäller Finland och att det
              inte automatiskt utökas till några andra länder. Finland har en
              särställning i vår försvarspolitik i och med att de, precis som
              vi, inte är medlemmar i Nato. Så hoppas vi såklart att det förblir.
            </seg>
            <seg n="0378babe">
              Fru talman! Låt inte denna proposition och den nya lagen leda
              vår upp ­ märksamhet bort från vad som egentligen är det viktigaste
              i försvars- och säkerhetspolitiken! Det är att tillsammans med
              andra länder och organisa ­ tioner arbeta för fred i världen och
              bygga våra samhällen robusta för att stå emot kriser. Vi behöver
              ha en realistisk analys av vilka de stora hoten mot vårt samhälle
              är i dag.
            </seg>
            <seg n="1d800349">
              Vi befinner oss fortfarande mitt i en av de största internationella
              civila kriser som vi har sett: den pandemi som coronaviruset har
              gett upphov till. Vi vet att klimatförändringarna hotar själva
              grunden för vår existens på jorden – det är stora bränder, torka,
              stormar och översvämningar. Digitaliseringen och den ständiga
              uppkopplingen innebär en risk för attacker, propaganda och falska
              nyheter. Dessa är hot som vi måste rusta samhället för. Vi måste
              ha en välfärd som klarar pandemier. Vi måste ha en räddningstjänst
              som klarar bränder och översvämningar. Vi måste ha en befolkning
              som har en hög egen krisberedskap och som kan se igenom och stå
              emot olika former av påverkansförsök.
            </seg>
            <seg n="4892be1e">
              Fru talman! Det absolut viktigaste målet är fred. Som neutralt
              och alli ­ ansfritt land med en lång historia av fred och en stark
              demokrati har vi ett stort internationellt ansvar för att tillsammans
              med andra länder skapa fred i världen. Vi ska vara ett land med
              ett utbyggt diplomatiskt nätverk. Vi ska ha en stor biståndsbudget,
              och vi ska ha många mellanmänskliga samarbe ­ ten över gränserna.
              Sverige ska alltid stå upp för mänskliga rättigheter, för fred
              och för utveckling i världen. Nu senast ser vi stora fredliga
              demon ­ strationer för demokrati i Belarus. Det är detta som alltid
              måste vara i fokus när vi pratar försvars- och säkerhetspolitik.
              Vårt mål är att denna lagstift ­ ning aldrig ska behöva användas.
            </seg>
          </u>
          <note n="2ea38aca">
            Vänsterpartiet ställer sig bakom propositionen och utskottets
            förslag i betänkandet.
          </note>
          <note type="speaker" n="5811c24d">
            Anf. 8 JANINE ALM ERICSON (MP):
          </note>
          <u who="Q18238692" xml:id="i-ea164fcd4611b032-0" n="fa0a0ea9">
            <seg n="4857a2e0">
              Fru talman! Ja, den relation som Sverige har med Finland är det
              få grannländer i världen förunnat att ha. Det är en historisk
              samhörighet som vi ska värna och utveckla. De band som Sverige
              och Finland har till var ­ andra sträcker sig långt tillbaka i
              tiden. Och detta har gynnat våra båda länder under lång tid.
            </seg>
            <seg n="379ffc73">
              Vi har en gemensam historia. I Sverige är det finska språket
              det största minoritetsspråket, och genom åren har band knutits
              både genom familjer och i affärsrelationer.
            </seg>
            <seg n="06bc0aa3">
              Vi har också mycket att lära av Finland. Under coronakrisen har
              det för många svenskar till exempel blivit tydligt vilken styrka
              de finska beredskapslagren är för landet i en nationell kris.
              När krisen kom och behoven plötsligt blev enorma stod Finland
              väl rustat med både skyddsutrustning och annat material.
            </seg>
            <seg n="3e50e91e">
              Fru talman! Det är på många sätt tydligt att samarbetet mellan
              Sverige och Finland är särskilt viktigt för båda ländernas beredskap
              och totalförsvar. Tillsammans med Tyskland står de skandinaviska
              länderna för en tredjedel av Sveriges utrikeshandel. Vårt samarbete
              med demokratiska länder runt Östersjön är viktigt både för stabiliteten
              och för en fredlig utveckling i Europa. Samma samarbete är också
              avgörande för både Sveriges och Finlands säkerhet och försörjning.
              Ett av många exempel på det är att hälften av Sveriges stora export
              av el går till Finland. När omställningen till förnybar energi
              måste gå i en allt snabbare takt blir den exporten också av större
              strategisk betydelse.
            </seg>
            <seg n="cb556a30">
              Fru talman! Både Sverige och Finland är alliansfria länder med
              ett starkt engagemang för en regelbaserad världsordning och en
              rättvis värld. Våra värderingar är samstämmiga, och vi verkar
              tillsammans för fred, demokrati och mänskliga rättigheter. De
              nordiska länderna är konsekventa i att mänskliga rättigheter också
              gäller kvinnors rätt att bestämma över sin sexualitet, sin kropp
              och därmed sitt liv.
            </seg>
            <seg n="d979a732">
              När USA:s engagemang vacklar fram och tillbaka beroende på presi
              ­ dent är vi konsekventa i att på detta sätt fullt ut stå upp
              för alla människors lika rätt, oavsett kön eller sexuell läggning.
              Vi arbetar tydligt och målinrik ­ tat för en ordning där det inte
              är de stora staterna som tillåts göra upp sins ­ emellan utan
              där även andra länder ges utrymme att verka på den inter ­ nationella
              arenan. Det är en ordning som har tjänat freden väl sedan slutet
              av andra världskriget.
            </seg>
            <seg n="9ea0e061">
              Samarbetet mellan Finland och Sverige bidrar därmed till ökad
              säkerhet, avspänning och stabilitet i Östersjöområdet. Det har
              varit historiskt viktigt, och det blir i dag alltmer värdefullt
              när kampen mellan världens stormakter tilltar och den ryska utrikespolitiken
              är mer aggressiv än på länge.
            </seg>
            <seg n="a869d2b7">
              Nu är det viktigt att bygga ett starkt, alliansfritt samarbete
              för att kunna möta en allt osäkrare omvärld. För det är ju kanske
              inte bara bomber som kommer att rädda oss från nästa kris. Ett
              starkt totalförsvar och arbete såväl mot klimatförändringar som
              för ett friskt Östersjön, för demokrati och stabilitet i EU:s
              närområde är avgörande för en bra utveckling i vår del av världen
              framåt.
            </seg>
            <seg n="723727d2">
              Ute i världen kämpar vi också tillsammans för demokrati och mänskliga
              rättigheter. Båda våra länder har ett långsiktigt och stabilt
              bistånd på plats och trycker alltid på att det är respekten för
              en regelbaserad världsordning som ska vara ledande i det internationella
              arbetet. Det är värderingar som har gjort små länder i utkanten
              av Europa starka och som tjänat våra länder väl.
            </seg>
            <seg n="47a5155d">
              Fru talman! Det historiska samarbetet mellan Sverige och Finland
              ska vi värna och nu utveckla. Vårt samarbete fördjupas med det
              här beslutet, och vi står än mer axel mot axel med Finland i nutidens
              prövningar. Det välkomnar vi.
            </seg>
          </u>
          <note n="2b4f9dcf">
            Därmed yrkar jag bifall till utskottets förslag i betänkandet.
          </note>
          <note type="speaker" n="ebd21df8">
            Anf. 9 Försvarsminister PETER HULTQVIST (S):
          </note>
          <u who="peter_hultqvist_minister_2019" xml:id="i-8e7688dded037f00-0" n="77f330e9">
            <seg n="27ef9b7f">
              Fru talman! Det förslag som nu ligger hos riksdagen innebär att
              möjligheterna för regeringen att fatta beslut kring att ge och
              ta emot operativt militärt stöd inom ramen för det försvarsarbete
              som vi har med Finland ökar.
            </seg>
            <seg n="af2cc3ad">
              Det innebär att regeringen bemyndigas besluta att sätta in svenska
              väpnade styrkor för att bistå Finland med att hindra kränkningar
              av finskt territorium liksom att ta emot militärt stöd i form
              av militära styrkor från Finland dels för att hindra kränkningar
              av svenskt territorium, dels för att möta ett väpnat angrepp mot
              Sverige.
            </seg>
            <seg n="b87f66fe">
              I dessa fall ska inte riksdagen behöva fatta beslut, utan regeringen
              sk a få de befogenheterna. De utökade befogenheterna motiveras
              av behovet av snabbhet i beslutsförfarandet som krävs inom ramen
              för detta samarbete. Om svenska väpnade styrkor ska sättas in
              för att bistå Finland med att möta ett väpnat angrepp krävs dock
              ett godkännande av riksdagen, eftersom det kan leda till att Sverige
              hamnar i krig.
            </seg>
            <seg n="8e1ee529">
              Vidare föreslås ett antal lagändringar som skapar bättre förutsättningar
              för finska styrkor att lämna stöd i Sverige. Områden där finska
              styrkor lämnar stöd ska kunna beslutas vara skyddsobjekt. Finsk
              militär personal ska kunna anlitas i bevakning av sådana skyddsobjekt.
              Regeringen, eller den myndighet som regeringen bestämmer, får
              besluta om finsk militär luftfart med stöd lämnas. Finska styrkor
              ska kunna anlitas för att genomföra en svensk myndighets beslut
              om undanförsel och förstöring.
            </seg>
            <seg n="64bdab40">
              De lagförslag som riksdagen har att ta ställning till handlar
              alltså om att skapa förutsättningar som är nödvändiga för att
              kunna genomföra samarbetet med Finland. I det här sammanhanget
              ska också nämnas att det vid sidan av de nu aktuella lagförslagen
              tas fram ytterligare ett avtal om värdlandsstöd som förhandlas
              med Finland.
            </seg>
            <seg n="1fef4d23">
              Ett sådant avtal handlar om att i förväg komma överens om de
              prak ­ tiska, administrativa och rättsliga förutsättningarna för
              att svenska och fins ­ ka förband ska kunna verka på varandras
              territorium. Samtidigt fort ­ sätter arbetet med att utveckla
              och fördjupa Sveriges samarbete med andra länder och organisationer
              i syfte att stärka den säkerhetspolitiska stabilite ­ ten i vårt
              närområde.
            </seg>
            <seg n="18ee42dd">
              Jag vill ta detta tillfälle i akt och klara ut några frågor.
              Vi kan i dag ta och ge militärt stöd från och till andra länder
              om riksdagen så beslutar. Det finns inget hinder på den punkten.
              Med Finland vill vi dock skapa en möjlighet att göra detta snabbare,
              vilket, förutom att vi är grannländer som har samma säkerhetspolitiska
              grund, det vill säga den militära alliansfriheten, beror på att
              vi har byggt ett samarbete med ett ordentligt djup.
            </seg>
            <seg n="4e2eff32">
              Vi har byggt en gemensam marinstyrka. Den är i och för sig delbar,
              men vi har byggt den, och det finns en möjlighet att använda den.
              Vi har omfattande deltagande i varandras övningar på armésidan
              liksom på flyg ­ sidan.
            </seg>
            <seg n="bb60d61f">
              Det här utvecklar det man kallar för interoperabilitet, det vill
              säga att kunna samverka i mer skarpa lägen. Vi har även operativ
              planering bortom fredstida förhållanden. Jag tycker att det är
              viktigt att detta blir sagt, för i inledningen av debatten tycker
              jag att det verkade lite oklart om vi hade det eller inte.
            </seg>
            <seg n="eddff8f7">
              Vi har alltså en sådan operativ planering, och har man det kommer
              frågan så småningom upp om hur snabbt det ska gå till i ett givet
              läge. Därför har vi alltså tagit fram det här lagförslaget.
            </seg>
            <seg n="e8432cc9">
              I Finland hade man i ett tidigare läge en lagstiftning som i
              stort sett bara tillät de internationella insatserna. Detta kände
              man i Finland att man behövde förändra. Deras förhållanden var
              helt annorlunda än våra. Man behövde också reglera beslutsprocessen
              mellan presidenten och parlamentet, för de har en annan beslutsprocess
              när det gäller den här typen av frågor. Därför är det inte helt
              korrekt att rakt av jämföra de finska lagstiftningsförhållandena
              med de svenska eller hur man närmar sig situationen.
            </seg>
            <seg n="56c0dfd8">
              Det bör också i rättvisans namn sägas att det inte finns något
              starkt stöd i Finland för ett medlemskap i Nato. Det gäller både
              i parlamentet och i folkopinionen, och det tror jag att samtliga
              närvarande i kammaren känner till.
            </seg>
            <seg n="f41fed63">
              Sedan är det naturligtvis så att den långa gränsen till Ryssland
              och också de historiska erfarenheterna av Sovjetunionen har lett
              till ett strategiskt tänkande där man även räknar in den geopolitiska
              balansen i förhållande till den delen av vår geografi.
            </seg>
            <seg n="ed8f6831">
              Det är klart att även detta är någonting som vi måste förhålla
              oss till. Det är ju lätt att sitta i Sverige och säga att nu ska
              vi gå med i Nato, utan att tänka in den enorma press som vi i
              ett sådant läge skulle sätta på Finland och vilken stor förändring
              av hela den säkerhetspolitiska situationen som vi skulle driva
              fram i vårt närområde.
            </seg>
            <seg n="d856e54e">
              Det är dock inte detsamma som att vi inte ser vad som sker i
              Ryssland. Jag har talat om de här frågorna ända sedan vi var i
              opposition, innan vi kom till regeringsmakten 2014. Jag vet också
              hur det har varit att försöka övertyga en del regeringsföreträdare
              på den tiden om att vi faktiskt lever i ett nytt säkerhetspolitiskt
              läge. Det är en erfarenhet som jag har haft med mig i jobbet som
              försvarsminister.
            </seg>
            <seg n="4bfbc8da">
              Det är därför som vi också måste bygga en ny typ av säkerhetsnätverk
              kring Sverige. Jag har sagt så många gånger att händer det någonting
              med något land i vårt närområde drabbar det alla. Det är ett verkligt
              faktum. Säg att det händer något på Gotland. Det har direkt en
              stor betydelse för Baltikum. Det har direkt en stor betydelse
              för Finland, för Polen och för Tyskland, Danmark och Norge.
            </seg>
            <seg n="618c9cfe">
              Det ändrar hela det säkerhetspolitiska läget, och då är det klart
              att alla de samarbeten, interoperabilitetsövningar och allt vad
              vi har gjort under denna tid är väldigt viktiga för hur vi möter
              detta. Det är ju klart att vi i någon mening då måste titta på
              hur vi snabbt möter det här tillsammans.
            </seg>
            <seg n="6257623a">
              Vi har även gått med i Joint Expeditionary Force , snabbinsatsstyrkan
              som Storbritannien leder. Det är klart att det ligger i vårt intresse
              att den resursen också kan engagera sig i vårt närområde.
            </seg>
            <seg n="2813fc7d">
              Jag ser inte våra säkerhetspolitiska samarbeten bara som några
              teoretiska modeller. Det är inte så jag upplever det i kontakten
              med andra länders försvarsmakter, överbefälhavare, försvarsministrar
              och regeringar. Jag känner att vi alla ser detta som realiteter,
              det vill säga att vi gör dessa övningar och har detta samarbete
              för att bygga tröskeln högre så att vi inte hamnar i det läget,
              som någon sa, att den resurs som finns behöver användas. Det är
              vad detta går ut på.
            </seg>
            <seg n="a44cd5ba">
              Om vi i Finland och Sverige tillsammans ändrar vår säkerhetspolitiska
              grund är det klart att det blir en effekt och leder till en omvälvning,
              men det är inte detsamma som att vi ska vara naiva och inte se
              klart på omgivningen.
            </seg>
            <seg n="33ea44e0">
              Jag vill också påminna om att vi har byggt en starkare transatlantisk
              länk under dessa år. Det finns i dag ett statement of intent för
              USA-Sverige-Finland. Det fanns inte tidigare. Jag tyckte att det
              var mycket viktigt att få det undertecknat tillsammans med den
              amerikanske och den finske försvarsministern. Det finns också
              ett bilateralt statement of intent mellan Sverige och USA, och
              detsamma har Finland. Vi har vidare utvecklat samarbetet med Storbritannien
              oerhört långt i jämförelse med hur det såg ut när arbetet påbörjades.
            </seg>
            <seg n="6ad72fba">
              Inom Nordefco pågår en process där vi kommer närmare varandra
              och även utifrån olika säkerhetspolitiska positioner fördjupar
              samarbeten. Det vi beslutar om i dag får en svallvåg också in
              i tankebanorna för Nordefco. Det blir också en säkerhetspolitisk
              signal till vår nära omgivning. Detta kommer att uppmärksammas
              och förstås på den ryska sidan och bland våra partner. Det vi
              gör i dag har faktiskt effekt.
            </seg>
            <seg n="2ce8d45c">
              Om vi tittar på svensk säkerhetspolitisk och försvarspolitisk
              historia är denna lagstiftning en rejäl förändring. Det är en
              rejäl framflyttning av positionen, det vill säga ett ställningstagande
              som betyder något. Det ingår i den tröskelbyggande strategin där
              vi hoppas att ingen ska hoppa över tröskeln.
            </seg>
            <seg n="23744b39">
              Krigsdelegationen nämndes i sammanhanget. Det är riksdagens organ.
              Krigsdelegationen ska i krigstid träda in i riksdagens ställe.
            </seg>
            <seg n="7491edb7">
              Lagstiftningen kan användas för insatser även när det inte är
              krig. När det är krig kommer särskilda förhållanden att gälla.
              Då har krigsdelegatio ­ nen trätt in. Jag tycker inte att det
              ena utesluter det andra, utan här behövs bägge nivåerna – bägge
              dimensionerna.
            </seg>
            <seg n="858c7eac">
              Låt mig så sammanfatta. Vi fördjupar stegvis samarbetet med andra
              länder på många olika sätt. Vi sluter nya avtal, och framför allt
              utvecklar vi vår förmåga att kunna samverka på ett praktiskt sätt.
              Det är just det praktiska sättet som är avgörande. Då krävs förtroende
              mellan länderna och snabba beslutsvägar.
            </seg>
            <seg n="609008f1">
              Nato är en partner. Jag har många kontakter på Natosidan, och
              jag har från tid till annan deltagit i Natos försvarsministermöten.
              Riksdagen har Natos parlamentariska församling där ni deltar i
              olika möten. Detta är en nödvändig relation, och den är en del
              i ett gemensamt säkerhetsbyggande.
            </seg>
            <seg n="71daa35e">
              Jag uppfattar att Sverige är en mycket attraktiv partner, att
              man har respekt för svenska företrädare för Försvarsmakten och
              våra förband. Vi levererar, är professionella och har kunskap.
              Det fungerar i praktiken. Jag har sett det så många gånger i verkligheten,
              och jag har fått den typen av feedback många gånger. Det ska också
              sägas, så att vi inte målar upp en bild i riksdagen som inte riktigt
              stämmer utan blir lite för svart.
            </seg>
            <seg n="b0668b8a">
              Mycket behöver utvecklas inom Försvarsmakten och i samarbete
              med andra länder, men vi har kommit en bra bit på väg. Vi ska
              gå vidare, och det här är ett viktigt steg. Jag är stolt över
              att riksdagen förmodligen fattar detta beslut lite senare i dag.
            </seg>
            <seg n="381fc729">
              (Applåder)
            </seg>
          </u>
          <note type="speaker" n="801ac239">
            Anf. 10 HANNA GUNNARSSON (V) replik:
          </note>
          <u who="Q57168756" xml:id="i-d773127ed09493b9-1" n="c07dfe66">
            <seg n="2d832d6e">
              Fru talman! Stort tack till försvarsministern för att ministern
              har kommit hit till riksdagen för att delta i debatten.
            </seg>
            <seg n="ee2a8d3b">
              Precis som alla har pratat om har Sverige ett nära samarbete
              med Finland. Vi är överens om att det samarbetet är viktigt och
              bra. Men debatten handlar därför lätt om andra saker i sådana
              sammanhang, och Nato har diskuterats på många olika sätt.
            </seg>
            <seg n="eff95b5e">
              För oss i Vänsterpartiet är samarbetet med Finland viktigt, precis
              som jag sa i mitt anförande, bland annat för att båda länderna
              står utanför Nato. Vi har en gemenskap i att vi har valt att vara
              neutrala och militärt alliansfria.
            </seg>
            <seg n="21a54260">
              Vi ser dock att de borgerliga partierna tar chansen att prata
              mycket om att Sverige ännu mer ska närma sig Nato och bli medlem.
              Därför vill jag fråga försvarsministern hur han ställer sig till
              Nato i dag. Kan försvarsministern garantera att inga ytterligare
              närmanden till Nato kommer att ske framöver eller att Sverige
              till och med blir medlem?
            </seg>
          </u>
          <note type="speaker" n="5b6d1b4b">
            Anf. 11 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-1" n="77f330e9">
            <seg n="096cc256">
              Fru talman! Sverige ska behålla den militära alliansfriheten,
              men när det gäller Nato är vi inne i en process, precis som vi
              är med Finland, Nord ­ efco, USA och Storbritannien, av att utveckla
              samarbetet på olika sätt. Det beror på att världen förändras och
              utvecklas så att det hela tiden händer nya saker.
            </seg>
            <seg n="0585a45d">
              Det sker internationella operationer tillsammans med dessa länder.
              Det beror på att det har inträffat saker. Begreppet närmande är
              vanskligt; om det händer något där vi tillsammans med till exempel
              Natoländer eller Nato som organisation är tvungna att göra något
              blir det fråga om ett närmande som inte skulle vara okej.
            </seg>
            <seg n="af5dd729">
              Jag anser att Sverige som militärt alliansfritt land från fall
              till fall måste ta ställning till hur vi ska göra, men vi måste
              också själva driva fram idéer av olika slag. Det ligger i vårt
              intresse att ha ett operativt tänk tillsammans med så många som
              möjligt i Östersjöområdet. Det handlar om att bygga trösklar och
              vara förberedd. I de stora övningarna vi deltar i övar vi faktiskt
              interoperabilitet. Det har ett visst syfte, det vill säga att
              kunna försvara sig i en given situation – om vi så beslutar.
            </seg>
            <seg n="26f33626">
              Men precis som Hanna Gunnarsson säger hoppas vi att detta aldrig
              ska behöva användas därför att tröskeln byggs så att om någon
              funderar på att göra något ska man ha klart för sig att det blir
              lite komplicerat och att det kan göra ont. Det bästa är om de
              möjligheter vi skapar inte behöver användas. Det är ett av syftena.
            </seg>
          </u>
          <note type="speaker" n="68c811c8">
            Anf. 12 HANNA GUNNARSSON (V) replik:
          </note>
          <u who="Q57168756" xml:id="i-d773127ed09493b9-2" n="c07dfe66">
            <seg n="cbd84724">
              Fru talman! Tack, försvarsministern, för svaret, som inte var
              så jättetydligt som jag hade önskat mig.
            </seg>
            <seg n="7254c70e">
              Försvarsministern inleder, och sedan kommer ett men; vi är inne
              i process om att utveckla samarbetet om något händer. Jag hade
              önskat en mycket större tydlighet från försvarsministern i frågan.
              Jag ställer därför frågan igen, och jag är så fräck att jag frågar
              om försvarsministern kan garantera att vi inte kommer att närma
              oss ett medlemskap till Nato.
            </seg>
          </u>
          <note type="speaker" n="0d23de63">
            Anf. 13 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-2" n="77f330e9">
            <seg n="30d2d103">
              Fru talman! Jag har redan svarat. För regeringens del är det
              inte aktuellt med ett Natomedlemskap. Grunden för ett samarbete
              med andra länder och organisationer, däribland Nato, är den militära
              alliansfriheten.
            </seg>
            <seg n="0179b934">
              Hanna Gunnarsson nämnde just ordet närmande. Det var det som
              gjor ­ de att jag var tvungen att göra en utvikning och förklara
              att det inte är så enkelt som att säga att vi inte ska närma oss.
              Här är det fråga om att hantera en utveckling som hela tiden pågår
              och som vi inte kommer undan. Det gör vi tillsammans med de samarbetspartner
              Sverige har, där bland annat partnerskapet med Nato är en del.
            </seg>
          </u>
          <note type="speaker" n="3c686a93">
            Anf. 14 LARS ADAKTUSSON (KD) replik:
          </note>
          <u who="Q17080318" xml:id="i-13fe53c2f297d5a7-0" n="b01ea754">
            <seg n="b3583a88">
              Fru talman! När vi nu diskuterar försvarssamarbetet med Finland
              är det väl rimligt att diskutera både vad detta samarbete ger
              oss och vad det inte ger oss.
            </seg>
            <seg n="b9b897b5">
              Faktum är ju, Peter Hultqvist, att Sverige står utan bindande
              löften om militär hjälp utifrån – även med det förnämliga avtal
              som vi diskuterar i dag. Fördragsfästa försvarsgarantier blir
              vi en del av enbart genom ett Natomedlemskap.
            </seg>
            <seg n="57c16b25">
              Försvarsministern brukar motivera sitt motstånd mot ett Natomedlemskap
              med att alliansfriheten har tjänat oss väl. Samtidigt vet vi att
              substansen i denna alliansfrihet i decennier har byggt på ett
              outtalat men förmodat militärt stöd från USA och Nato. Den avhållande
              effekt som ligger i detta har tjänat oss väl.
            </seg>
            <seg n="12afb960">
              Men nu lever vi i en annan tid – eller, som försvarsministern
              själv säger, i en tid med i grunden förändrade säkerhetspolitiska
              förutsättningar. Detta beroende på ett mer aggressivt Ryssland
              men också på en amerikansk kursomläggning bort från viktiga internationella
              samarbeten och bort från egna militära insatser i olika delar
              av världen.
            </seg>
            <seg n="685550b7">
              För stabilitet och säkerhet i denna situation krävs tydliga garantier
              och en mer omfattande gemensam försvarsplanering. Fortsätter Sverige
              att stå utanför detta kan osäkerheten öka liksom risken för angrepp.
              Min fråga till Peter Hultqvist är: Varför riskera en sådan utveckling?
            </seg>
          </u>
          <note type="speaker" n="045f66d9">
            Anf. 15 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-3" n="77f330e9">
            <seg n="77eccf6f">
              Fru talman! Vår strategi vilar som bekant på två ben. Det ena
              är stegvis ökad förmåga, vilket kräver rätt rejäla penninginsatser.
              Dem har vi ökat rätt rejält sedan i maj 2015, och vi står i begrepp
              att avsätta ytterligare medel – vi har från vår sida sagt 25 miljarder.
              Det andra är samarbetena.
            </seg>
            <seg n="53cdc449">
              Cross-border training på Nordkalotten i stort sett varje vecka
              har säkerhetspolitisk effekt och sänder en säkerhetspolitisk signal.
              Jag har nu också mycket tydligt bjudit in amerikanska flygvapnet
              att delta med ökad frekvens i detta.
            </seg>
            <seg n="c94fea6d">
              Northern Wind var en sådan övning där vi övade tillsammans med
              USA, Storbritannien, en brigad från Norge samt 1 800 soldater
              från Finland och 3 000 från Sverige – en tydlig säkerhetspolitisk
              signal.
            </seg>
            <seg n="2d4290b1">
              Nästa år har vi Arctic Lock i Finland, en stor övning som naturligtvis
              sänder en stark signal på grund av sin geografiska lokalisering.
            </seg>
            <seg n="64e7f05a">
              Aurora hade en viktig effekt. Jag beklagar att vi var tvungna
              att skjuta upp den övningen i år.
            </seg>
            <seg n="e964aa3f">
              När det gäller USA vill jag bara säga att oavsett allt twittrande
              och hur det ibland låter i debatten har USA levererat precis det
              vi varit överens om hela tiden – förutom under coronatiden, och
              det har ju sina särskilda förklaringar. Men USA:s närvaro i vår
              del av Europa, bland annat marint och på flygsidan, har faktiskt
              ökat. Jag upplever också i de diskussioner vi har en tydlig samsyn
              när det gäller den säkerhetspolitiska situationen här och varför
              USA bidrar i närområdet.
            </seg>
            <seg n="30b328f4">
              I den verklighet jag lever i och det jag upplever är det väldigt
              nära och korta samband mellan dessa länder och väldigt mycket
              av informationsutbyte och koordinering. I den här världen tycker
              jag att debatten blir på ett annat sätt. Men jag menar att det
              vi gör har reell betydelse.
            </seg>
          </u>
          <note type="speaker" n="85847dd2">
            Anf. 16 LARS ADAKTUSSON (KD) replik:
          </note>
          <u who="Q17080318" xml:id="i-13fe53c2f297d5a7-1" n="b01ea754">
            <seg n="1aef3910">
              Fru talman! Det försvarsministern säger är korrekt och riktigt
              i sak, och det finns all anledning att stödja och vara glad över
              detta. Problemet är att den nya tid och den nya situation vi har
              och som försvarsministern talar om inte omsätts i praktisk handling.
            </seg>
            <seg n="f01bd5ff">
              Det gäller ju att navigera efter den situation vi har i dag.
              Det håller inte att hålla sig till de gamla argumenten och de
              gamla talepunkterna. Besked ­ en om hur Sverige ska försvaras
              i en krigs- eller krissituation måste vara tydliga. Osäkerhet
              är ett farligt tillstånd, det har vi sett genom historien, och
              det finns sätt att undvika detta.
            </seg>
            <seg n="28b1b7a2">
              Krister Bringéus, ambassadören, skriver följande i den utredning
              om Sveriges försvarspolitiska samarbete som presenterades för
              några år sedan: ”Den mest påtagliga militära effekten av ett Natomedlemskap
              vore sannolikt att den osäkerhet som i dag råder om hur ett gemensamt
              uppträdande i en Östersjökris skulle gestalta sig, undanröjs.”
            </seg>
            <seg n="52ec5424">
              Med fördragsfästa försvarsgarantier undanröjs osäkerheten, Peter
              Hultqvist. Den konfliktavhållande förmågan ökar. Nu väljer regeringen
              att avstå från detta, att säga nej till försäkringen. Jag vill
              avsluta med att säga att detta i klartext är att ta på sig ett
              stort ansvar för lång tid framöver.
            </seg>
          </u>
          <note type="speaker" n="cfc71b0a">
            Anf. 17 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-4" n="77f330e9">
            <seg n="316f7f42">
              Fru talman! Jag rör mig över huvud taget inte med några gamla
              talepunkter. Jag rör mig med väldigt nya talepunkter, som är förankrade
              precis nu i den vardag som vi upplever.
            </seg>
            <seg n="7e0511a6">
              De försvarssamarbeten vi nu flyttar fram positionerna i steg
              för steg, det är sådant som händer nu. Det riksdagen nu tar ställning
              till, det är en ny sak som sker i dag. Det är ingen gammal talepunkt.
              Det är ett unikt beslut i svensk försvars- och säkerhetspolitisk
              historia.
            </seg>
            <seg n="01169cee">
              Jag tycker inte om beskrivningen att jag rör mig i någon gammal
              värld. Vi har utvecklat så mycket samarbete under åren sedan 2014
              som inte gjordes av högeralliansregeringen. Jag menar att här
              har det skett en reell förändring.
            </seg>
            <seg n="5834ba7c">
              Vi avstår inte från någonting. Vi skapar faktiskt möjligheter
              att göra något i praktiken. Den operativa planeringen med Finland
              skapar de möjligheterna. Interoperabilitet med de andra skapar
              de möjligheterna. Det stora deltagandet i de här övningarna skapar
              de möjligheterna. Det är inte bara att signera fördrag och sedan
              tro att det här är löst, utan man måste göra det praktiska jobbet
              som vi gör i stort sett varje dag.
            </seg>
            <seg n="56a286cb">
              Det vi inte gör, och det är det som skiljer oss åt, är att ändra
              de grundläggande säkerhetspolitiska förutsättningarna i vår del
              av Europa. Detta beroende på att vi bedömer att det kommer att
              sätta oerhörd press på Finland och skapa ett annat säkerhetspolitiskt
              läge där tonen höjs och spänningarna ökar, och det tjänar inget
              syfte. Det vi gör tror jag faktiskt är en smartare strategi.
            </seg>
          </u>
          <note type="speaker" n="e70a6040">
            Anf. 18 KERSTIN LUNDGREN (C) replik:
          </note>
          <u who="Q4964100" xml:id="i-f3b5a2ba64c6c663-1" n="7df15624">
            <seg n="89b6cfec">
              Fru talman! Det är helt rätt, det som statsrådet säger, att vi
              bygger säkerhet gemensamt. Vi har en solidarisk säkerhetspolitik.
              I grunden betyder det att vi alla sitter i samma båt. Vi har identifierat
              en hotbild och vilka det är som hotar. Om någon drabbas drabbas
              vi alla, och då är det såklart viktigt att vi har en snabbhet
              för att kunna agera tillsammans.
            </seg>
            <seg n="5b6dbcb5">
              När försvarsministern säger att vi stegvis bygger operativt samarbete,
              ser försvarsministern då framför sig att vi ska gå vidare med
              just den typ av lagstiftning som vi beslutar om i dag med fler
              länder? Vi vill gärna se en generell lagstiftning, som Finland
              har. Kan även försvarsministern se att det skulle ha ett värde?
              Det är klart att snabbhet också är tröskelhöjande. Eller är försvarsministern
              av en annan mening?
            </seg>
            <seg n="3387586e">
              Sedan har jag en fråga om Natooptionen. Åtminstone jag har i
              flera sammanhang hört från finska företrädare att den använts
              för att markera mot Ryssland. Den har en tröskelbyggande effekt,
              det är därför den finns kvar, och det finns bred samsyn kring
              den. Skulle inte försvarsministern kunna tänka sig att Sverige
              gör som Finland och uttalar en Natooption och att det också bygger
              trösklar gemensamt med Finland?
            </seg>
          </u>
          <note type="speaker" n="ea6b2c34">
            Anf. 19 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-5" n="77f330e9">
            <seg n="45ec2492">
              Fru talman! Snabbhet är tröskelhöjande. Det är bakgrunden till
              den här lagstiftningen, vilket jag har försökt förklara.
            </seg>
            <seg n="b32f532e">
              Jag har också försökt förklara varför vi gör det med Finland.
              Det finns inget annat land än just Finland som vi har ett sådant
              djup i samarbetet med. Därför finns det en mognad för att göra
              det här. Sverige och Finland har dessutom samma säkerhetspolitiska
              grundsyn, det vill säga den militära alliansfriheten.
            </seg>
            <seg n="3ecbd045">
              När jag säger att vi kan agera operativt tillsammans är det möjligheten
              till övningsverksamhet jag syftar på, att bygga interoperabilitet.
              Riksdagen har möjlighet att besluta om att ge hjälp till eller
              ta emot hjälp från i stort sett vilket land som helst. Men eftersom
              vi har den mognadsgraden – om jag nu kan kalla det för det – och
              ett långtgående samarbete med Finland vill vi skapa möjligheterna
              att göra det snabbare.
            </seg>
            <seg n="1bfef073">
              Jag vill inte i dag spekulera om eller föra några allmänna resonemang
              kring om vi ska gå vidare med lagstiftning när det gäller andra
              länder eller inte. Jag konstaterar att det är det här förslaget
              som ligger. Och det beror på det som jag har försökt förklara
              här i dag.
            </seg>
            <seg n="1d555348">
              Det här med solidarisk säkerhetspolitik är helt rätt. Jag menar
              att det vi har gjort tillsammans med andra länder i vår del av
              Europa – inte bara Sverige utan även Finland är nämligen med och
              bygger de nätverken – har gjort att vi i dag har ett säkrare och
              stabilare läge än tidigare när det gäller våra nätverk och våra
              delar. Det är en annan sak att man från andra håll har skruvat
              upp sitt agerande på olika sätt. Men vi har tillsammans bidragit
              till stabilitet.
            </seg>
            <seg n="83f9895a">
              Natos närvaro och amerikansk närvaro i Baltikum och, gissar jag,
              i vårt närområde med olika typer av aktiviteter har också bidragit
              på ett påtagligt sätt.
            </seg>
          </u>
          <note type="speaker" n="2ec1c360">
            Anf. 20 KERSTIN LUNDGREN (C) replik:
          </note>
          <u who="Q4964100" xml:id="i-f3b5a2ba64c6c663-2" n="7df15624">
            <seg n="14b02a0e">
              Fru talman! Vi talar om den militära alliansfriheten. Men vad
              händer om vi alla hamnar i och sitter i samma båt? Om någon angrips
              så angrips vi alla, och om någon angriper lär det vara Ryssland.
              Om någon kränker lär det vara Ryssland, som utgör ett hot . Då
              är frågan vilket skydd den militära alliansfriheten ger oss. Måste
              vi inte då ha förmågan att snabbt agera tillsammans? Om våra baltiska
              grannar, som är Natomedlemmar, skulle utsättas , måste vi då inte
              snabbt kunna agera? Utgör vi inte annars en risk i vår Östersjöregion
              på ett sådant sätt att andra skulle få en försvagad säkerhet?
            </seg>
            <seg n="4fde8f9d">
              Snabbhet är tröskelhöjande. Och det skulle finnas ett värde i
              snabbhet i den gemensamma Östersjöregionens agerande om Ryssland
              – gud förbjude – skulle agera här.
            </seg>
            <seg n="4735c64e">
              För mig och Centerpartiet är frågan också om vi vill höja trösklar
              för att förhindra det som vi inte vill se hända. Skulle då inte
              den tröskel som våra baltiska grannar har skaffat sig och som
              försvarsministern säger har stor betydelse för oss, nämligen Natomedlemskapet,
              ge en tröskelhöjande effekt också här? Finns det inte en risk
              att vi befinner på olika planhalvor och kan bli spelade med om
              det värsta skulle hända?
            </seg>
            <seg n="4e864bd8">
              Fru talman! Natoländerna upplever att gemensamma försvarsgarantier
              höjer trösklarna. Upplever inte försvarsministern det?
            </seg>
          </u>
          <note type="speaker" n="a94f0532">
            Anf. 21 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-6" n="77f330e9">
            <seg n="abeda446">
              Fru talman! Varje land har sina geografiska förutsättningar.
              För baltiska stater blir det väldigt viktigt att vara med i Nato
              och i EU. Så är det. Det går att med logiska argument förklara
              också Norges medlemskap.
            </seg>
            <seg n="a8b02ff9">
              Ni känner alla till hur svensk och finsk historia har varit ända
              sedan 1900-talets början, med olika typer av konflikter och balanspunkter
              när det gäller Nato. Vi känner till bistånds- eller vänskapspakten
              – eller vad den nu hette – som Finland tvingades in i och en mjuk
              övergång mellan öst och väst.
            </seg>
            <seg n="81f510f8">
              Men vi kommer inte ifrån det svenska och det finska geografiska
              förhållandet och att en säkerhetspolitisk doktrinförändring skulle
              leda till ett helt annat spänningsläge, förmodat i negativ riktning.
              Man ska ha klart för sig att den press som Finland skulle utsättas
              för i det sammanhanget är något som vi inte ska underskatta i
              våra bedömningar.
            </seg>
            <seg n="cf51b5ce">
              Det vi nu försöker göra är helt enkelt att använda en metod där
              vi i praktiken fördjupar våra samarbeten och gör något i reell
              mening. Övning, interoperabilitet och operativ planering med Finland
              har faktiskt bidragit till att höja trösklar i reell mening.
            </seg>
            <seg n="98f1f722">
              Sverige upplevs av våra kollegor och representanter för olika
              Natoländer som en mycket intressant och attraktiv partner. Jag
              tror inte att de resonerar som att Sverige inte skulle vara berett
              att ta ansvar i en säkerhetspolitisk krissituation.
            </seg>
            <seg n="9a480d5a">
              Däremot har varje land att ta ställning till vad det gör. Man
              ska också ha klart för sig att Nato är en bred allians med många
              olika intressen. Även inom Europeiska unionen kan vi se hur dessa
              olika intressen spelas ut. Snabbhet är alltså inte detsamma som
              tunga organisationer alla dagar.
            </seg>
          </u>
          <note type="speaker" n="ece74066">
            Anf. 22 ROGER RICHTHOFF (SD) replik:
          </note>
          <u who="unknown" xml:id="i-31a1309598cc8531-1" n="e54aa037">
            <seg n="9e7950d0">
              Fru talman! Försvarsministern! I mitt anförande gick jag nyss
              igenom några skiljaktigheter mellan våra partier. Men vi kommer
              naturligtvis att stödja detta, eftersom det är bra. Det är mycket
              bättre än den reservation som har lagts fram. Men vi vill gå ifrån
              alliansfriheten i viss mån, eftersom vi förordar ett försvarsförbund,
              som är en form av allians, med Finland.
            </seg>
            <seg n="d804ca9c">
              Jag tänker inte kräva något svar om ett sådant förbund. Men jag
              undrar om försvarsministern och regeringen är beredd att ta ytterligare
              steg för ett fördjupat samarbete. Det finns några områden som
              man kan gör det inom. När vi nu bygger ut Försvarsmakten och det
              civila försvaret kan samarbete inom de områdena leda till en hel
              del synergieffekter. Jag vet att det sker. Men vi ser att det
              kan utvecklas. Jag skulle vilja få en kommentar till det.
            </seg>
            <seg n="71198b26">
              Sverige har ett försvarsförbund med Finland eftersom det höjer
              den så kallade tröskeleffekten avsevärt. Men som försvarsministern
              påpekar gör bara det beslut som ska tas i dag också det. Vi anser
              dock att man behöver gå längre.
            </seg>
            <seg n="dbe90e92">
              Inte i dag utan vid ett annat tillfälle pekades en fiende ut.
              Här inne uttalades att Ryssland är en fiende. Det är olämpligt,
              korkat och dumt att stå här i kammaren och peka ut fiender till
              Sverige, fru talman. Vi kan uppleva ett hot. Det gör vi också.
              Var kommer det från? I dag kommer det därifrån. Varifrån kommer
              det om 15–20 år? Det har vi ingen aning om. Vi ska ta höjd för
              försvaret mot alla eventuella framtida påtryckningar.
            </seg>
          </u>
          <note type="speaker" n="5ff68687">
            Anf. 23 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-7" n="77f330e9">
            <seg n="afcfa30b">
              Fru talman! När det gäller om vi är beredda att fördjupa samarbetet
              är svaret ja. Vi är hela tiden beredda att på olika områden titta
              på var vi kan hitta gemensamma beröringspunkter så att vi kan
              fördjupa det. Bara att man övar alltmer ihop, att förbanden lär
              känna varandra och att man syns i varandras länder leder till
              en process där det hela fördjupas.
            </seg>
            <seg n="af9da046">
              När det gäller det civila försvaret ska vi naturligtvis också
              ha en positiv inställning till samarbete. Den ironiska situationen
              är att Finland en gång i tiden kopierade svenskt civilförsvar,
              svensk beredskapslagring och svenskt det ena och det andra på
              området. När kalla kriget upphörde tog vi i Sverige bort det.
              Nu kan vi åka till Finland på studieresa och ta del av hur svenskt
              civilförsvar och svensk civilberedskap en gång i tiden såg ut.
              Lite skämtsamt uttryckt får vi väl åka dit och kopiera det som
              vi en gång själva byggde upp.
            </seg>
          </u>
          <note type="speaker" n="c0acdaee">
            Anf. 24 ROGER RICHTHOFF (SD) replik:
          </note>
          <u who="unknown" xml:id="i-31a1309598cc8531-2" n="e54aa037">
            <seg n="93c6473a">
              Fru talman! Jag vill tacka för svaren, som jag tycker var positiva.
            </seg>
            <seg n="f1199d34">
              Jag har en sista fråga, just nu. Jag tänker på materielsamarbetet.
              När man går så långt att man har det operativa samarbetet och
              fördjupar det med övningar och så vidare skulle man kunna tänka
              sig en förlängning. Jag vet att det pågår diskussioner mellan
              Sverige och Finland om köp av olika utrustning, utan att peka
              ut vad det gäller. Jag tror att en viktig del är att man i vissa
              situationer även kan baka in fördelarna och göra gemensamma materielinköp.
              Jag tror att försvarsministern vet vad jag menar. Men för det
              krävs att båda länderna tycker att det är bra, med motköp och
              så vidare.
            </seg>
            <seg n="d2a49a3b">
              Ser försvarsministern ett värde i att fortsätta genom att baka
              in den tanken, om man inte redan har gjort det?
            </seg>
          </u>
          <note type="speaker" n="af6a36b5">
            Anf. 25 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-8" n="77f330e9">
            <seg n="4a59c2e6">
              Fru talman! Självklart gör jag det. Jag har full respekt för
              finsk beslutsprocess och beslutsintegritet när det exempelvis
              gäller deras nästa stridsflygplan. Saab har lagt en offert, och
              bestämmer man sig för den skulle det såklart öppna oerhörda möjligheter
              för en fördjupad samverkan som skulle kunna ha stor betydelse.
              Men detta är ett finskt beslut, och jag har full respekt för det.
            </seg>
          </u>
          <note type="speaker" n="794f9de1">
            Anf. 26 PÅL JONSON (M) replik:
          </note>
          <u who="Q27299991" xml:id="i-492cdc5926158a19-1" n="5a9553ee">
            <seg n="08ee9977">
              Fru talman! Jag vill till att börja med ge försvarsministern
              rätt på två punkter. För det första befinner vi oss i ett mycket
              allvarligt säkerhetspolitiskt läge. Jag tror att det finns en
              bred insikt om det här i kammaren. För det andra säger försvarsministern
              att om ett nordiskt land blir angripet kommer det att påverka
              alla länder. Man kan kalla det den nordiska säkerhetspolitiska
              ödesgemenskapen. Jag tror också att det förhåller sig så. Om ett
              land skulle bli angripet kommer det att påverka oss alla, och
              vi kommer sannolikt att dras in i det. Konsekvensen av detta blir
              dock att neutralitetsoptionen inte är relevant och att den militära
              alliansfriheten inte heller är relevant som ett säkerhetspolitiskt
              arrangemang vid ett väpnat angrepp.
            </seg>
            <seg n="979c3fcf">
              Försvarsministern har länge och väl talat om våra internationella
              för ­ svarssamarbeten. Det är i grunden ett förutsättningsskapande
              arbete man gör för att kunna ha en möjlighet. Men det finns bara
              en organisation i Europa som har traktatsbundna gemensamma försvarsförpliktelser
              och framför allt en gemensam försvarsplanering för att göra dessa
              försvarsför ­ pliktelser trovärdiga, och det är Nato. Så länge
              vi väljer att stå utanför Nato, försvarsministern, kommer vi inte
              att ha tillträde till den gemensam ­ ma försvarsplanering som
              finns inom Nato.
            </seg>
            <seg n="c83ee8f0">
              Vi har nu haft två utredningar om Sveriges internationella försvarssamarbeten.
              Vi hörde Lars Adaktusson tala om Krister Bringéus utredning, men
              vi har också haft Tomas Bertelmans utredning. Båda dessa utredning
              ­ ar har varit entydiga. Genom att vi blir medlemmar i Nato tar
              man bort osäkerheten vad gäller utvecklingen av verksamheten i
              närområdet. Det sker i grunden på grund av att vi alla är en del
              av ett större gemensamt säkerhetskomplex. Vill man ha en stark
              krigsavhållande förmåga kan man naturligtvis samarbeta med Finland,
              men det skulle vara ännu effektivare att samarbeta med 27 andra
              länder inom ramen för Nato.
            </seg>
          </u>
          <note type="speaker" n="1cd0b840">
            Anf. 27 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-8e7688dded037f00-9" n="77f330e9">
            <seg n="aab58803">
              Fru talman! När vi gick med i EU ändrades det som Pål Jonson
              kallar neutralitetsoptionen. Det är alltså ett historiskt passerat
              kapitel. Jag ville bara säga det så att vi talar om rätt saker
              här.
            </seg>
            <seg n="a3d9511a">
              Detta innebär att vi har ett åtagande till samtliga medlemmar
              i EU. Det här ställdes på sin spets i samband med terrordådet
              i Frankrike när man hänvisade till Lissabonfördragets artikel
              42.7 och begärde stöd och hjälp från EU:s samtliga medlemmar.
              Jag var själv med på detta möte, och vi levererade sedan till
              Frankrike utifrån denna del.
            </seg>
            <seg n="1372e4bc">
              Vad gäller den militära alliansfriheten går det mycket bra att
              samarbeta med andra länder inom ramen för den militära alliansfriheten.
              Det är också vad vi gör. Jag har ju räknat upp mängder av samarbeten
              som vi har byggt. Det vi gör i dag är för svensk del unikt historiskt
              sett genom att vi flyttar fram positionerna på detta sätt.
            </seg>
            <seg n="4b35fac2">
              Men det ni aldrig kommenterar är när jag försöker förklara att
              det inte är så enkelt i denna värld. Om man har en stor organisation
              från syd till nord i Europa som dessutom har en koppling till
              USA ska man inte tro att denna enorma koloss med omedelbar verkan
              kan besluta om hur den ska agera i en stridssituation och att
              det bara kommer som genom en fingerknäppning. Vi bygger i stället
              bilaterala och multilaterala samarbeten så att vi kan ingripa
              så fort det någonsin går i en sådan situation.
            </seg>
            <seg n="87e1ae25">
              Ni undervärderar dessutom effekten på det säkerhetspolitiska
              läget som detta skulle få om vi byter doktrin i Sverige och Finland
              och den svåra situation som Finland hamnar i vid en sådan process.
              Ni glömmer bort att stödet i Finland för ett Natomedlemskap är
              relativt svagt. Det finns heller ingen majoritet för detta i deras
              parlament. Här låter det som att de står på tröskeln till det.
            </seg>
          </u>
          <note type="speaker" n="30da3d42">
            Anf. 28 PÅL JONSON (M) replik:
          </note>
          <u who="Q27299991" xml:id="i-492cdc5926158a19-2" n="5a9553ee">
            <seg n="b41e2a13">
              Fru talman! De utredningar som jag refererade till tidigare var
              rätt entydiga. Det är solklart att Ryssland inte kommer att uppskatta
              ett svenskt och finskt medlemskap om vi skulle hamna där. Men
              svensk försvarspolitik kan inte styras av vad Moskva ur deras
              perspektiv uppfattar som viktigast. Detta är själva grunden för
              Natos krigsavhållande förmåga, eller det som på engelska heter
              good fences make good neighbours.
            </seg>
            <seg n="dc48258c">
              Det skulle däremot vara stabiliserande i närområdet om Sverige
              och Finland ingick i det större gemensamma säkerhetskomplex som
              finns i det nordisk-baltiska området. Där är Nato det enda samarbete
              som har gemensamma försvarsförpliktelser. Framför allt har man
              en gemensam operativ planering för att göra samarbetet trovärdigt.
            </seg>
            <seg n="1fd70281">
              Det är alldeles utmärkt att vi samarbetade med Frankrike under
              det terroristangrepp de utsattes för, men det är något annat.
              EU kan aldrig ersätta Natos roll när det gäller territoriellt
              försvar. Vi nog tämligen ense om – om än från olika utgångspunkt
              – att EU inte ska bedriva territoriellt försvar. Det är Nato och
              den transatlantiska länken som är det viktiga för den säkerhetspolitiska
              utvecklingen i närområdet.
            </seg>
            <seg n="1840d2b5">
              Jag vill vidare lyfta upp den fråga som även Kerstin Lundgren
              tog upp men inte fick svar på. Finland har en Natooption i sin
              säkerhetspolitiska linje. Finland har sagt att denna option har
              blivit viktigare efter Rysslands militära angrepp på Ukraina och
              dess illegala annektering av Krim. Detta skapar naturligtvis en
              medvetenhet i Moskva om att om Ryssland ökar det militära trycket
              på Finland skulle Finland kunna ha rätt att söka Natomedlemskap.
              Varför vill inte försvarsministern att Sverige genom en Nato ­
              option ska ha samma säkerhetspolitiska handlingsfrihet och kunna
              bli Natomedlem?
            </seg>
          </u>
          <note type="speaker" n="abb452c6">
            Anf. 29 Försvarsminister PETER HULTQVIST (S) replik:
          </note>
          <u who="peter_hultqvist_minister_2019" xml:id="i-9bdcffd288b764bb-0" n="77f330e9" next="i-aafb9c978dbd9393-0">
            <seg n="12f6294a">
              Fru talman! Kom inte och antyd ens under en minut att vi styrs
              av Moskva, Pål Jonson! Om vi har ett statement of intent mellan
              Sverige, Finland och USA innebär det inte att vi styrs av Moskva.
              Om vi har ett statement of intent mellan Sverige och USA, och
              om Finland har det ­ samma, innebär det inte att vi styrs av Moskva.
              Alla dessa samarbeten som vi nu har byggt upp innebär definitivt
              inte att vi styrs av Moskva.
            </seg>
            <seg n="ecbc70c6">
              Utifrån deras beteende inom säkerhetspolitiken har vi utvecklat
              ett säkerhetsnätverk kring andra för att höja tröskeln. Vi har
              gjort mycket i realiteten för att konfrontera situationen. Det
              är definitivt betydligt mycket mer än vad ni åstadkom under er
              åttaåriga regeringstid.
            </seg>
            <seg n="0134fac7">
              Jag noterar den där antydan om att styras av Moskva, men jag
              kan aldrig acceptera den. Om det är någon regering som har varit
              medveten om vad som har pågått där borta är det vi, och vi gjorde
              det även under vår oppositionstid.
            </seg>
            <seg n="d09de0b1">
              När det gäller osäkerheten bygger vi utifrån det läge som råder
              och tar ställning till den geostrategiska situationen. Det är
              ett sätt att närma sig problemen som enligt mig skapar en större
              stabilitet än att omvärdera hela den säkerhetspolitiska doktrinen,
              vilket kommer att påverka situationen.
            </seg>
            <seg n="c299d91a">
              Man måste också se till Finlands läge i sammanhanget. De har
              sin his ­ toria och sina sätt att hantera detta. Jag tror att
              vi kompletterar varandra bra. Jag upplever att vi har ett djupt
              och nära samarbete från president till regeringsnivå i hela detta
              perspektiv. Jag upplever också att den finska riksdagen i reell
              och djup mening står bakom det vi gör, precis som det förhåller
              sig i Sverige.
            </seg>
            <seg n="edf48f70">
              Jag vill slutligen tacka för debatten. Det vore väldigt positivt
              om riksdagen nu ställer sig bakom den nya lagstiftningen, eftersom
              den kommer att flytta fram våra positioner rejält. Det är något
              som också kan skrivas in i historieböckerna. Tack, Pål, och tack
              alla andra!
            </seg>
            <seg n="381fc729">
              (Applåder)
            </seg>
          </u>
          <note n="de404f53">
            Överläggningen var härmed avslutad.
          </note>
          <note n="721c60cf">
            (Beslut fattades under § 3.)
          </note>
          <note n="c65a7427">
            Ajournering
          </note>
          <note n="ae84eb0c">
            Kammaren beslutade kl. 17.39 på förslag av förste vice talmannen
            att ajournera sammanträdet i cirka tio minuter.
          </note>
          <note n="8aa5292e">
            Återupptaget sammanträde
          </note>
          <note n="4911c9d9">
            Sammanträdet återupptogs kl. 17.48.
          </note>
          <note n="761c1f39">
            § 3 Beslut om ärenden som slutdebatterats vid dagens sammanträde
          </note>
          <note n="eab0cb6c">
            KU25 Ändring av namn på nämnd och vissa rättelser
          </note>
          <note n="b2d91fa5">
            Punkt 1 (Riksdagsordningens huvudbestämmelser)
          </note>
          <note n="d4d3ea25">
            Under denna punkt föreslogs ändringar i huvudbestämmelser i riksdagsordningen.
            Utskottet hade förordat att ändringarna skulle beslutas enligt
            8 kap. 17 § första stycket andra meningen regeringsformen. Enligt
            denna bestämmelse kunde riksdagen anta ändringar i riksdagsordningen
            genom endast ett beslut om minst tre fjärdedelar av de röstande
            och mer än hälften av riksdagens ledamöter röstade för beslutet.
            Beslutet skulle enligt riksdagsordningen fattas genom omröstning.
          </note>
          <note n="f5abd18d">
            Votering:
          </note>
          <note n="df23bca4">
            190 för bifall
          </note>
          <note n="b5a77d16">
            159 frånvarande
          </note>
          <note n="dcddcdf7">
            Förste vice talmannen konstaterade att minst tre fjärdedelar
            av de röstande och mer än hälften av riksdagens ledamöter hade
            röstat ja, och kammaren hade således bifallit utskottets förslag
            till beslut.
          </note>
          <note n="a1db4632">
            Partivis fördelning av rösterna:
          </note>
          <note n="90703169">
            För bifall: 54 S, 38 M, 33 SD, 17 C, 15 V, 12 KD, 10 L, 9 MP,
            2 -
          </note>
          <note n="b597f96e">
            Frånvarande: 46 S, 32 M, 29 SD, 14 C, 12 V, 10 KD, 9 L, 7 MP
          </note>
          <note n="090da9f6">
            Punkt 2
          </note>
          <note n="ceb4c678">
            Kammaren biföll utskottets förslag.
          </note>
          <u who="peter_hultqvist_minister_2019" xml:id="i-aafb9c978dbd9393-0" n="77f330e9" prev="i-9bdcffd288b764bb-0">
            <seg n="15926e8f">
              UFöU5 Operativt militärt stöd mellan Sverige och Finland
            </seg>
            <seg n="2aa5dc3c">
              Punkt 6 (Operativt militärt stöd mellan Sverige och flera länder
              och organisationer)
            </seg>
            <seg n="673f2fe8">
              78 för res.
            </seg>
            <seg n="9cc5b6ae">
              Anf. 10 HANNA GUNNARSSON (V) replik
            </seg>
            <seg n="9b03ad1e">
              Anf. 12 HANNA GUNNARSSON (V) replik
            </seg>
            <seg n="524e28de">
              Anf. 15 Försvarsminister PETER HULTQVIST (S) replik
            </seg>
            <seg n="78947bcb">
              Anf. 16 LARS ADAKTUSSON (KD) replik
            </seg>
            <seg n="3c01194b">
              Anf. 21 Försvarsminister PETER HULTQVIST (S) replik
            </seg>
            <seg n="de8989fd">
              Anf. 24 ROGER RICHTHOFF (SD) replik
            </seg>
            <seg n="d751c16e">
              Anf. 25 Försvarsminister PETER HULTQVIST (S) replik
            </seg>
            <seg n="15926e8f">
              UFöU5 Operativt militärt stöd mellan Sverige och Finland
            </seg>
          </u>
          <note n="79ab7787">
            Punkt 1 ( Operativt militärt stöd från Finland )
          </note>
          <note n="3c34b4dd">
            Beslutet under denna punkt avsåg överlåtelse av myndighetsutövning
            till annan stat. Enligt 10 kap. 8 § och 10 kap. 6 § andra stycket
            regeringsformen krävde ett sådant beslut att minst tre fjärdedelar
            av de röstande och mer än hälften av riksdagens ledamöter röstade
            för det. Beslutet skulle enligt riksdagsordningen fattas genom
            omröstning.
          </note>
          <note n="f5abd18d">
            Votering:
          </note>
          <note n="df23bca4">
            190 för bifall
          </note>
          <note n="b5a77d16">
            159 frånvarande
          </note>
          <note n="dcddcdf7">
            Förste vice talmannen konstaterade att minst tre fjärdedelar
            av de röstande och mer än hälften av riksdagens ledamöter hade
            röstat ja, och kammaren hade således bifallit utskottets förslag
            till beslut.
          </note>
          <note n="a1db4632">
            Partivis fördelning av rösterna:
          </note>
          <note n="90703169">
            För bifall: 54 S, 38 M, 33 SD, 17 C, 15 V, 12 KD, 10 L, 9 MP,
            2 -
          </note>
          <note n="b597f96e">
            Frånvarande: 46 S, 32 M, 29 SD, 14 C, 12 V, 10 KD, 9 L, 7 MP
          </note>
          <note n="47e9f7c1">
            1. utskottet
          </note>
          <note n="7f6d6ea7">
            2. res. (M, C, KD, L)
          </note>
          <note n="f5abd18d">
            Votering:
          </note>
          <note n="bd062b53">
            112 för utskottet
          </note>
          <note n="b5a77d16">
            159 frånvarande
          </note>
          <note n="ceb4c678">
            Kammaren biföll utskottets förslag.
          </note>
          <note n="a1db4632">
            Partivis fördelning av rösterna:
          </note>
          <note n="38a3bf10">
            För utskottet: 54 S, 33 SD, 15 V, 9 MP, 1 -
          </note>
          <note n="696470e8">
            För res.: 38 M, 17 C, 12 KD, 10 L, 1 -
          </note>
          <note n="b597f96e">
            Frånvarande: 46 S, 32 M, 29 SD, 14 C, 12 V, 10 KD, 9 L, 7 MP
          </note>
          <note n="8c96a5c1">
            Övriga punkter
          </note>
          <note n="ceb4c678">
            Kammaren biföll utskottets förslag.
          </note>
          <note n="acfc3334">
            § 4 Kammaren åtskildes kl. 17 . 53 .
          </note>
          <note n="ba7fc660">
            Sammanträdet leddes av förste vice talmannen .
          </note>
          <note n="50289919">
            Vid protokollet
          </note>
          <note n="85e9de24">
            JOHAN WELANDER
          </note>
          <note n="b9a70e35">
            / Olof Pilo
          </note>
          <note n="4c698fdd">
            Innehållsförteckning
          </note>
          <note n="fdd0b7db">
            § 1 Ändring av namn på nämnd och vissa rättelser
          </note>
          <note n="9335e6b5">
            Konstitutionsutskottets betänkande 2019/20:KU25
          </note>
          <note n="721c60cf">
            (Beslut fattades under § 3.)
          </note>
          <note n="cd1f9b41">
            § 2 Operativt militärt stöd mellan Sverige och Finland
          </note>
          <note n="e1d504f4">
            Sammansatta utrikes- och försvarsutskottets betänkande 2019/20:UFöU5
          </note>
          <note n="9a41dcaf">
            Anf. 1 PÅL JONSON (M)
          </note>
          <note n="d30e608e">
            Anf. 2 KERSTIN LUNDGREN (C)
          </note>
          <note n="48e6d889">
            Anf. 3 LARS ADAKTUSSON (KD)
          </note>
          <note n="866b860e">
            Anf. 4 JOAR FORSSELL (L)
          </note>
          <note n="9643d374">
            Anf. 5 KENNETH G FORSLUND (S)
          </note>
          <note n="1f6d411b">
            Anf. 6 ROGER RICHTHOFF (SD)
          </note>
          <note n="2d5669a9">
            Anf. 7 HANNA GUNNARSSON (V)
          </note>
          <note n="0381f402">
            Anf. 8 JANINE ALM ERICSON (MP)
          </note>
          <note n="6e8ab660">
            Anf. 9 Försvarsminister PETER HULTQVIST (S)
          </note>
          <note n="52f1849d">
            Anf. 11 Försvarsminister PETER HULTQVIST (S) replik
          </note>
          <note n="b9a96267">
            Anf. 13 Försvarsminister PETER HULTQVIST (S) replik
          </note>
          <note n="ca8c336d">
            Anf. 14 LARS ADAKTUSSON (KD) replik
          </note>
          <note n="51420e50">
            Anf. 17 Försvarsminister PETER HULTQVIST (S) replik
          </note>
          <note n="61c8b77f">
            Anf. 18 KERSTIN LUNDGREN (C) replik
          </note>
          <note n="c794c648">
            Anf. 19 Försvarsminister PETER HULTQVIST (S) replik
          </note>
          <note n="e2c77aec">
            Anf. 20 KERSTIN LUNDGREN (C) replik
          </note>
          <note n="555838c4">
            Anf. 22 ROGER RICHTHOFF (SD) replik
          </note>
          <note n="4e435cc8">
            Anf. 23 Försvarsminister PETER HULTQVIST (S) replik
          </note>
          <note n="a9a62167">
            Anf. 26 PÅL JONSON (M) replik
          </note>
          <note n="4e583c41">
            Anf. 27 Försvarsminister PETER HULTQVIST (S) replik
          </note>
          <note n="7c5bfc71">
            Anf. 28 PÅL JONSON (M) replik
          </note>
          <note n="e96c2d3b">
            Anf. 29 Försvarsminister PETER HULTQVIST (S) replik
          </note>
          <note n="721c60cf">
            (Beslut fattades under § 3.)
          </note>
          <note n="c65a7427">
            Ajournering
          </note>
          <note n="8aa5292e">
            Återupptaget sammanträde
          </note>
          <note n="761c1f39">
            § 3 Beslut om ärenden som slutdebatterats vid dagens sammanträde
          </note>
          <note n="eab0cb6c">
            KU25 Ändring av namn på nämnd och vissa rättelser
          </note>
          <note n="87840bc4">
            § 4 Kammaren åtskildes kl. 17.53.
          </note>
          <note n="527472e4">
            Tryck: Elanders Sverige AB, Vällingby 2020
          </note>
        </div>
      </body>
    </text>
  </TEI>
</teiCorpus>
