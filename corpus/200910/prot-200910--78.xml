<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--78</head>
          <docDate when="2009-02-19">2009-02-19</docDate>
        </div>
      </front>
      <body>
        <div>
          <note n="6c4fb5f5">
            ﻿
          </note>
          <note n="5282d057">
            Riksdagens protokoll
          </note>
          <note n="660604aa">
            2009/10:78
          </note>
          <note type="date" n="334638cc">
            Fredagen den 19 februari
          </note>
          <note n="339177fe">
            Kl. 09:00 - 10:26
          </note>
          <note n="3a6ab17e">
            1 § Meddelande om preliminär plan för kammarens sammanträden
          </note>
          <note n="8a521212">
            Andre vice talmannen meddelade att en preliminär plan för kammarens
            sammanträden våren 2010 med voteringstider delats ut till riksdagens
            ledamöter.
          </note>
          <note n="a5e23473">
            2 § Meddelande om preliminära hålltider för kammarens sammanträden
          </note>
          <note n="6c44f803">
            Andre vice talmannen meddelade att ett meddelande om preliminära
            hålltider för kammarens sammanträden oktober 2010 till juni 2014
            delats ut till riksdagens ledamöter.
          </note>
          <note n="100507a6">
            3 § Svar på interpellation 2009/10:239 om Makedoniens diskriminering
            av hbt-personer
          </note>
          <note type="speaker" n="f6cb3739">
            Anf. 1 Statsrådet BIRGITTA OHLSSON (fp):
          </note>
          <u who="minister_id" xml:id="i-1d31bde5142a6c22-0" n="da729711">
            <seg n="b1428606">
              Fru talman! Börje Vestlund har frågat mig hur jag inom EU avser
              att driva frågan om hbt-personers homosexuellas, bisexuellas och
              transpersoners mänskliga rättigheter i Makedonien.
            </seg>
            <seg n="e23aa556">
              Diskriminering på grund av sexuell läggning eller könsöverskridande
              identitet eller uttryck står i strid med den grundläggande principen
              om alla människors lika värde och rättigheter. Diskrimineringsförbud
              återfinns i alla centrala instrument om mänskliga rättigheter,
              däribland Europakonventionen om mänskliga rättigheter och EU-stadgan
              om grundläggande rättigheter, vilka med Lissabonfördraget blir
              bindande för EU:s verksamhet.
            </seg>
            <seg n="e22ff28f">
              EU-anslutningsprocessen ställer tydliga krav på samtliga kandidatländer,
              inklusive Makedonien, också benämnt Fyrom, vad gäller respekten
              för mänskliga rättigheter. Frågan är prioriterad i EU-förhandlingarna
              och i den regelbundna politiska dialogen med samtliga anslutningsländer,
              varför den ingår i det anslutningspartnerskap som Makedonien,
              också benämnt Fyrom, har med unionen sedan 2004.
            </seg>
            <seg n="32b84979">
              Sverige och EU fortsätter att löpande ta upp dessa frågor med
              regeringen i Skopje som sedan 2005 väntar på att få inleda anslutningsförhandlingar
              med EU.
            </seg>
            <seg n="1166b2df">
              Att visa full respekt för de mänskliga rättigheterna är nödvändigt
              för att ett EU-medlemskap ska bli möjligt, bland annat med utgångspunkt
              i de så kallade Köpenhamnskriterierna. Diskriminering på grund
              av sexuell läggning eller könsöverskridande identitet eller uttryck
              står i strid med principen om alla människors lika värde och rättigheter.
              Att hbt-personer helt och fullt ska åtnjuta de mänskliga rättigheterna
              är en självklar utgångspunkt för Sverige och EU.
            </seg>
            <seg n="2358c6be">
              Inom EU förbereds ett direktiv om utökad likabehandling av personer
              oavsett religion eller övertygelse, funktionshinder, ålder eller
              sexuell läggning. Sverige verkar aktivt för att direktivet ges
              en så bred tillämpning som möjligt och att det säkerställer samma
              nivå av skydd mot diskriminering oavsett diskrimineringsgrund.
            </seg>
            <seg n="12428473">
              I kommissionens årliga översynsrapport av den 14 oktober 2009
              framgår det att Makedonien, också benämnt Fyrom, tyvärr ännu saknar
              helt EU-kompatibla riktlinjer och att hbt-personer fortfarande
              är marginaliserade i det makedoniska samhället. Detta kommer också
              att uppmärksammas när kommissionen genomför en så kallad screening
              inför det formella öppnandet av anslutningsförhandlingar med Makedonien,
              också benämnt Fyrom, med krav på konkreta åtgärder inför de konkreta
              förhandlingarna om anpassning till EU:s aki i kap. 23 om rättsväsen
              och grundläggande rättigheter.
            </seg>
            <seg n="05ca4e2e">
              Inom ramen för de kapitelvisa förhandlingarna sätter kommissionen
              och ministerrådet upp explicita reformriktmärken som i detalj
              beskriver hur aktuell lagstiftning ska utformas för att överensstämma
              med EU:s standard. Från svensk sida kommer vi självfallet att
              bevaka att Makedonien, också benämnt Fyrom, lever upp till EU:s
              krav vad gäller respekten för mänskliga rättigheter.
            </seg>
            <seg n="9dd880c1">
              En viktig drivkraft bakom den fortsatta reformprocessen utgörs
              alltjämt av det framtida EU-medlemskapet. Därför är det viktigt
              att EU står fast vid att Makedonien, också benämnt Fyrom, ska
              välkomnas som fullvärdig medlem när samtliga kriterier för detta
              har uppfyllts, vilket är något som jag och ambassaden i Skopje
              kommer att uppmärksamma löpande med makedoniska kollegor.
            </seg>
            <seg n="f4a9be05">
              Jag vill försäkra Börje Vestlund att jag som EU-minister kommer
              att vara tydlig med var Sverige står värderingsmässigt i denna
              fråga och att jag kommer att kritisera övergrepp mot och diskriminering
              av hbt-personer varhelst de förekommer i Europa och resten av
              världen.
            </seg>
          </u>
          <note type="speaker" n="60b50265">
            Anf. 2 BÖRJE VESTLUND (s):
          </note>
          <u who="borje_vestlund_da672f" xml:id="i-16f2922cd549781f-0" n="4f9e8e25">
            <seg n="b82b6ee6">
              Fru talman! Tack för svaret, Birgitta Ohlsson! Jag får väl också
              säga att jag är väldigt stolt över att jag får vara den första
              som deltar i en interpellationsdebatt med Birgitta Ohlsson i hennes
              roll som statsråd.
            </seg>
            <seg n="30093a47">
              Jag ska också säga att jag för ovanlighetens skull faktiskt är
              nöjd med svaret. Skälet är att när vi diskuterar med regeringen
              i synnerhet när vi diskuterar de här frågorna är vissa statsråd,
              till exempel Birgitta Ohlsson just nu men även tidigare Cecilia
              Malmström, Nyamko Sabuni, Gunilla Carlsson och Ewa Björling, väldigt
              tillmötesgående. Vi har en liknande uppfattning här. Med undantag
              för kanske några få ledamöter har vi en liknande uppfattning här
              i kammaren. Det tycker jag känns väldigt tryggt.
            </seg>
            <seg n="a98f1f70">
              Men problemen blir tydliga när man tar nästa steg, och det är
              vad som händer i nästa steg som är viktigt. Jag tror, precis som
              Birgitta Ohlsson skriver i sitt svar, att en viktig drivkraft
              bakom en reformprocess utgörs av EU-medlemskapet. Det är jag helt
              övertygad om. Men man måste ställa sig frågan: Men sedan då?
            </seg>
            <seg n="4a2c422d">
              Vi har sett de mest horribla exempel bara de senaste åren. Det
              har handlat om ny lagstiftning som ska återkriminalisera homosexualitet
              i Litauen. Vi har sett förskräckliga exempel på hur man hanterar
              romer i Italien och problem med romer i Tjeckien, liksom problem
              med hbt-personers behandling i flera andra relativt nya länder.
              Jag tycker att vi kanske skulle ha en lite mer intensiv debatt
              om hur vi hanterar detta.
            </seg>
            <seg n="1a8bd2d1">
              Jag är helt övertygad om att den dagen man ska skriva på alla
              papper och får sitt inträde i EU, då har man en bra lagstiftning
              eftersom man har sett över sitt rättssystem, och man har ett parlament
              som står i givakt för EU:s regelverk. Men det handlar i väldigt
              många fall om ganska nya och svaga demokratier. Då återstår det
              som ofta händer, nämligen att det blir ett nyval och man får en
              ny majoritet som inte står upp för detta längre. Det kan även
              hända i äldre EU-länder, det ska villigt erkännas. Att något sådant
              skulle kunna hända i Italien är väl ett utmärkt sådant exempel
              på att man kanske inte står upp för alla de principer som vi har
              lagt fast inom EU tidigare.
            </seg>
            <seg n="25cab9cd">
              Men totalt sett, fru talman, börjar detta bli ett påtagligt problem
              inom unionen. Visst, det är inte speciellt svårt om vi får en
              tokig regim i något enstaka EU-land, kanske också ett av de mindre
              EU-länderna, som vi får hantera inom systemet. Men mitt intryck
              är snarare, och jag tror också att statsrådet och jag är överens
              om det, att när man kommer till toppmötena då man skulle kunna
              markera är det mer ryggdunkning än att man viftar med fingret
              och säger: Nej, det här är inte acceptabelt om du vill vara med
              i den här klubben.
            </seg>
            <seg n="75fc1f97">
              Jag är intresserad av att veta: Hur kan vi utveckla ett system
              där vi inte accepterar detta? Att det finns goda krafter som till
              exempel Birgitta Ohlsson i Europadebatten välkomnar jag, men hur
              ska vi få en hel regering i Sverige och kanske framför allt i
              hela EU att stå upp för de här värderingarna? För man gör det
              ju ofta på papper och inte i verkligheten.
            </seg>
          </u>
          <note type="speaker" n="80140691">
            Anf. 3 Statsrådet BIRGITTA OHLSSON (fp):
          </note>
          <u who="minister_id" xml:id="i-1d31bde5142a6c22-1" n="da729711">
            <seg n="614b3321">
              Fru talman! Riksdagsledamot Börje Vestlund följer upp flera väldigt
              viktiga och intressanta perspektiv i debatten om homosexuellas,
              bisexuellas och transpersoners rättigheter i Europa och i länderna
              som är medlemmar av den europeiska unionen.
            </seg>
            <seg n="d7876741">
              Jag tror liksom Börje Vestlund att EU-medlemskapet i sig ska
              vara en effektiv morot, men också piska, för att se till att vi
              är tydliga i att brott mot mänskliga rättigheter och friheter
              aldrig kan accepteras om man vill bli medlem av Europeiska unionen.
              Som Börje Vestlund betonar är det viktigt att implementeringen
              av dessa rättigheter fortsätter när man väl blivit medlem av Europeiska
              unionen.
            </seg>
            <seg n="f5128caa">
              Jag är mycket oroad och skrämd av flera EU-länders aktiviteter
              vad gäller situationen för hbt-personers rättigheter och friheter.
              Jag skräms av de förslag till morallagar som har lagts fram i
              Litauen. Det är djupt beklagligt och sorgligt att Prideparader
              inte kan hållas fredligt och demokratiskt i flera av EU:s medlemsstater.
              Det är fullkomligt oacceptabelt att medborgare i ett EU-land inte
              fritt får demonstrera för sina rättigheter.
            </seg>
            <seg n="6ec84786">
              Många länder ligger långt efter de skandinaviska länderna. Både
              i Västeuropa och i andra delar av Europa har många länder inte
              kommit längre i främjandet av rättigheter för just homo- och bisexuella
              samt transpersoner. Där ska vi fungera som förebild, som ett föregångsland,
              för att inspirera andra länder att gå längre.
            </seg>
            <seg n="2e1209c9">
              Beträffande implementeringen är det när det gäller mänskliga
              rättigheter för homo- och bisexuella samt transpersoner fråga
              om just mänskliga rättigheter. Detta är ingen särartskategori
              av rättigheter, utan det är grundläggande rättigheter att få vara
              den man är, älska den man vill och leva i den familjesituation
              man önskar. Då är det viktigt att diskrimineringsförbud finns
              i alla centrala instrument om mänskliga rättigheter, däribland,
              som jag nämnde tidigare, Europakonventionen om mänskliga rättigheter
              och EU-stadgan om grundläggande rättigheter, som med Lissabonfördraget
              blir bindande för EU:s verksamhet.
            </seg>
            <seg n="25d00422">
              Jag tycker att vi ska använda Lissabonfördraget aktivt och trycka
              på länder för att visa att Europa ska vara en frihetens röst i
              hela världen. Då måste man leva upp till frihetens ideal också
              på hemmaplan. Då är det oacceptabelt att människor inte ska kunna
              utnyttja sin föreningsfrihet, bilda organisationer som främjar
              rättigheterna för homo- och bisexuella samt transpersoner, utnyttja
              sin yttrandefrihet och fritt demonstrera för sina rättigheter.
              Det handlar om att kunna ställa samma krav som övriga EU-medborgare
              på att bli accepterad.
            </seg>
            <seg n="2998fd1d">
              Jag har under de drygt två veckor som jag varit EU-minister redan
              blivit kontaktad av flera andra EU-ministrar som brinner för rättigheterna
              för homo- och bisexuella samt transpersoner. Det är ministrar
              som jag känner sedan tidigare på både höger- och vänsterkanten.
              De vill gärna bilda allians med mig i flera frågor för att vi
              tillsammans ska kunna lyfta fram dem. Det kan vara att moraliskt
              visa stöd genom att delta i Prideparader runt om i Europa. Jag
              ämnar exempelvis åka till Baltic Pride, som äger rum i början
              av maj. Jag kommer inom två veckor att besöka Estland, Lettland,
              Litauen och Polen, och jag kan försäkra Börje Vestlund att jag
              kommer att principfast och tydligt föra en dialog om rättigheterna
              för homo- och bisexuella samt transpersoner.
            </seg>
            <seg n="af6ee625">
              Samtidigt är det viktigt att vi ger moraliskt stöd till de enskilda
              personer som det gäller, de som är utsatta och trakasserade. Det
              är inte acceptabelt i Europa år 2010.
            </seg>
          </u>
          <note type="speaker" n="2b62dba9">
            Anf. 4 BÖRJE VESTLUND (s):
          </note>
          <u who="borje_vestlund_da672f" xml:id="i-16f2922cd549781f-1" n="4f9e8e25">
            <seg n="54db607f">
              Fru talman! Det blir lite konstigt att Birgitta Ohlsson och jag
              debatterar dessa frågor eftersom vi är helt och hållet överens.
              Det finns dock några saker man måste ta upp i detta sammanhang.
            </seg>
            <seg n="bb63d7b0">
              Det är ett problem att vi inte har lyckats bättre för att få
              igenom EU:s nya diskrimineringsdirektiv. Det är kraftigt försenat.
              Jag skulle naturligtvis kunna raljera över varför man inte gjorde
              mer under det svenska ordförandeskapet. Visst, det skulle jag
              möjligen vinna några poäng på någonstans, men det kanske inte
              är det viktigaste. De viktiga är att det ena ordförandeskapet
              efter det andra gång på gång drar ut på detta diskrimineringsdirektiv.
              De som hindrar det är de krafter ute i Europa som vill förminska
              problemet. Oftast handlar det om just hbt-personers rättigheter.
              Det är sällan andra saker som kommer upp.
            </seg>
            <seg n="2654a161">
              Precis som Birgitta Ohlsson tror jag att det inte bara handlar
              om att piska stater, utan man måste också ge moraliskt stöd till
              de grupper och personer som finns i de länder som har det besvärligt.
              Då kan man fundera över på vilket sätt vi i Sverige kan ge stöd
              till exempelvis hbt-organisationer i Litauen eller någon annanstans,
              i det här fallet Makedonien som jag interpellerat om.
            </seg>
            <seg n="b8a39e75">
              Framför allt handlar det om det långsiktiga arbetet och att inte
              bara eldsjälar som Birgitta Ohlsson, Cecilia Malmström och Nyamko
              Sabuni är ute i världen. Det får inte bara handla om ryggdunkningar
              varje gång man möter de statschefer som faktiskt godkänt diskrimineringen.
              Det måste bli ordentliga markeringar också på den höga nivån.
              Birgitta Ohlsson och de kvinnor som har samma uppfattning som
              hon är väldigt tydliga, men jag blir mycket oroad när vi kommer
              till nästa nivå, till utrikesministern och statsministern. Då
              hör vi ingenting. Det måste väl även oroa Birgitta Ohlsson?
            </seg>
          </u>
          <note type="speaker" n="5461a41a">
            Anf. 5 Statsrådet BIRGITTA OHLSSON (fp):
          </note>
          <u who="minister_id" xml:id="i-1d31bde5142a6c22-2" n="da729711">
            <seg n="ecc0a01b">
              Fru talman! Jag kan försäkra Börje Vestlund att jag i olika sammanhang
              och på olika nivåer kommer att fortsätta att lyfta upp hbt-personers
              rättigheter. Det gäller att ge ett aktivt moraliskt stöd till
              de organisationer som jobbar med dessa rättigheter, att aktivt
              stödja deras verksamhet genom besök. Jag kommer också att vid
              de tillfällen då jag träffar ministrar som har en fientlig syn
              på rättigheterna för homo- och bisexuella samt transpersoner lyfta
              upp frågan mycket tydligt.
            </seg>
            <seg n="bebeb4de">
              Denna fråga ska förstås inte enbart vara en del av den svenska
              Europapolitiken och EU-politiken utan måste lyftas upp på en högre
              nivå, till utrikespolitiken globalt. Där får vi tillsammans försöka
              se till att det blir möjligt att lyfta upp dessa frågor.
            </seg>
            <seg n="ab0a6627">
              Jag vill påminna om att Cecilia Malmström, min företrädare som
              EU-minister, var den första svenska minister som aktivt deltog
              i en Prideparad utanför Sverige; det var i Warszawa för några
              år sedan. Det är alltså viktigt att lyfta upp frågorna även på
              det sättet.
            </seg>
            <seg n="72951114">
              Jag kan hålla med Börje Vestlund om att i den absoluta politikens
              maktrum, bland presidenter och globala ledare på FN-nivå, talas
              det sällan om rättigheterna för homo- och bisexuella samt transpersoner.
              Det är en fråga som dessvärre år 2010 inte har samma politiska
              stöd som många andra frågor gällande grundläggande mänskliga rättigheter,
              exempelvis kampen mot dödsstraff eller kampen för yttrandefrihet.
              Samtidigt måste vi komma ihåg att det är homo- och bisexuella
              samt transpersoner som ofta får dessa grundläggande mänskliga
              rättigheter kränkta. Vi har fortfarande i alltför många länder
              i världen dödsstraff för att man är homosexuell. Inte heller på
              europeisk mark tillåts personer demonstrera fritt när de vill
              kämpa för sina rättigheter som homo- och bisexuella samt transpersoner.
              Där måste vi se till att det blir en mycket mer intensiv debatt.
            </seg>
            <seg n="d6323476">
              Jag har tidigare som riksdagsledamot varit aktiv i riksdagens
              hbt-grupp, och jag hoppas på ett aktivt samarbete med gruppen.
              Jag tror att vi från både regeringens sida och från riksdagen
              kan jobba tillsammans för att lyfta upp dessa frågor. Dessutom
              har vi i sommar Europride i Polen, och där hoppas jag på ett gott
              samarbete.
            </seg>
          </u>
          <note type="speaker" n="4a24fd83">
            Anf. 6 BÖRJE VESTLUND (s):
          </note>
          <u who="borje_vestlund_da672f" xml:id="i-16f2922cd549781f-2" n="4f9e8e25">
            <seg n="f1c14e3d">
              Fru talman! Jag ska be att få tacka för debatten. Även om vi
              i vissa sammanhang är väldigt överens behöver den här typen av
              debatter från tid till annan lyftas fram i kammaren så att det
              blir ordenligt bokfört att en sådan debatt faktiskt förekommer.
              Det kan i ett land som Sverige, där vi i princip är överens i
              parlamentet, verka konstigt om vi aldrig debatterar dessa frågor.
            </seg>
            <seg n="c648ce08">
              Som ordförande i riksdagens hbt-grupp lovar jag Birgitta Ohlsson
              att vi naturligtvis ska inleda ett bra samarbete om dessa frågor,
              inte minst för att få ett bra Europridefirande i Polen.
            </seg>
          </u>
          <note type="speaker" n="37c6cf19">
            Anf. 7 Statsrådet BIRGITTA OHLSSON (fp):
          </note>
          <u who="minister_id" xml:id="i-1d31bde5142a6c22-3" n="da729711">
            <seg n="5915ff40">
              Fru talman! Jag vill tacka Börje Vestlund för att han interpellerade
              i detta ämne. Jag tror liksom interpellanten att även om det råder
              samsyn bland de flesta i Sveriges riksdag och i regeringen om
              att hbt-personers rättigheter ska prioriteras och tas upp seriöst
              som en politisk fråga är det samtidigt viktigt att lyfta fram
              den och påminna om den. Vi måste hela tiden på olika sätt, på
              olika nivåer och via olika kanaler försöka föra ut en stark och
              tydlig frihetsagenda i världen på detta fält.
            </seg>
          </u>
          <note n="3ce93954">
            Överläggningen var härmed avslutad.
          </note>
          <note n="b1846516">
            4 § Svar på interpellation 2009/10:248 om svenska språkets vikt
            och ställning i riksdagen och i EU
          </note>
          <note type="speaker" n="00958c09">
            Anf. 8 Statsrådet BIRGITTA OHLSSON (fp):
          </note>
          <u who="minister_id" xml:id="i-1d31bde5142a6c22-4" n="da729711">
            <seg n="60568516">
              Fru talman! Christina Axelsson har frågat mig om det är min avsikt
              att EU-dokument som behandlas i riksdagen ska vara översatta till
              svenska, om det är min avsikt att svenska även fortsättningsvis
              ska vara ett av EU:s officiella språk och vilka åtgärder jag ämnar
              vidta för att vi ska få en snabb översättning av viktiga dokument
              till riksdagen.
            </seg>
            <seg n="a798292a">
              Christina Axelsson hänvisar till ett dokument som EU-nämndens
              ledamöter erhöll på engelska inför det informella mötet i Europeiska
              rådet den 11 februari. Huvudregeln i Regeringskansliet är att
              all korrespondens med EU:s institutioner ska skrivas på svenska
              men att undantag kan göras för att snabbare nå adressat i institutionerna.
              I det aktuella fallet gjordes bedömningen att dokumentet kunde
              göras tillgängligt snabbare om det författades på det engelska
              språket. Därefter översattes dokumentet till svenska, och den
              svenska översättningen publicerades på regeringens hemsida den
              11 februari.
            </seg>
            <seg n="e523264b">
              Det framgår av Lissabonfördraget att svenska är ett av EU:s officiella
              språk. Regeringen fäster stor vikt vid det svenska språkets ställning
              i EU-samarbetet och att relevanta EU-dokument i regel finns tillgängliga
              i svensk översättning.
            </seg>
          </u>
          <note type="speaker" n="855fcaa5">
            Anf. 9 CHRISTINA AXELSSON (s):
          </note>
          <u who="christina_axelsson_1dcce5" xml:id="i-14a0ac93fc021a53-0" n="c4d78830">
            <seg n="b04a3a87">
              Fru talman! Jag vill börja med att gratulera Birgitta Ohlsson
              till utnämningen till EU-minister. Det är roligt att vi har ministrar
              med erfarenhet från riksdagen. Det är en demokratifråga.
            </seg>
            <seg n="14558d10">
              Men det är också viktigt att vi kan prata det svenska språket
              i riksdagen i alla utskott och naturligtvis även i EU-nämnden.
              Jag vill tacka ministern för svaret som vi har fått. Som jag tidigare
              sade är det oerhört viktigt att vi kan prata svenska. Vår riksdag
              och vår parlamentarism bygger på ett lekmannastyre. Det får inte
              bli så att vi har språktester för att komma in i riksdagen eller
              för att bli vald att sitta i EU-nämnden.
            </seg>
            <seg n="5e25cbfc">
              Men även om jag tackar för svaret undrar jag vad man har svarat
              på. Jag ska inte klandra ministern för det dokument som EU-nämnden
              erhöll inför det informella ministerrådsmötet den 11 februari.
              Det var före ministerns tid, så att säga. Men det är ett exempel
              på hur man nonchalerar demokratin och svenska språket från regeringens
              sida. Det var det som gjorde mig upprörd.
            </seg>
            <seg n="285418e5">
              Jag har tidigare också tagit upp i EU-nämnden vikten av att vi
              har översatta dokument för att alla ska kunna förstå och kunna
              vara med och verkligen ta hänsyn. Men när man säger att huvudregeln
              från Regeringskansliet är att all korrespondens med EU:s institutioner
              ska skrivas på svenska är det ganska märkligt att vi får ett dokument
              från vår egen regering som är daterat den 15 januari och som vi
              ska diskutera i EU-nämnden den 9 februari inför det informella
              ministerrådsmötet den 11 februari som inte är på svenska. Det
              tycker jag är konstigt, som barnen säger.
            </seg>
            <seg n="3c75d2d2">
              Jag tror nog att EU-ministern också kan tycka att det är ett
              underligt beteende. Det finns andra dokument som det har tagit
              väldigt lång tid innan vi har fått översatta. Här behövs en skärpning
              från regeringens sida.
            </seg>
            <seg n="6135a81d">
              Det står i svaret att det framgår av Lissabonfördraget att svenska
              är ett av EU:s officiella språk. Det är väl jättebra! Men hur
              tänker man hantera det i Sverige? Är det statsrådets avsikt att
              arbeta för att vi också i Sverige ska ha svenska som officiellt
              språk, det vill säga att de handlingar som vi levererar är på
              svenska?
            </seg>
            <seg n="4d334ff6">
              Vilka åtgärder ämnar statsrådet vidta för att vi ska få snabba
              översättningar? Det ska inte vara översatt via något Googleprogram,
              utan det ska vara en officiell översättning. Jag vill gärna ha
              svar på mina frågor.
            </seg>
          </u>
          <note type="speaker" n="4c7725fb">
            Anf. 10 BÖRJE VESTLUND (s):
          </note>
          <u who="borje_vestlund_da672f" xml:id="i-16f2922cd549781f-3" n="4f9e8e25">
            <seg n="3f227476">
              Fru talman! När man har suttit i ett par av riksdagens utskott
              inser man att det trots att vi är i samma hus finns förskräckligt
              olika rutiner i de olika utskotten. Det är också förskräckligt
              olika rutiner när det gäller hur man hanterar EU-dokument. I vissa
              departement översätter man praktiskt taget aldrig någonting. I
              andra departement är det ganska tillfredsställande.
            </seg>
            <seg n="464f440a">
              Det här tycker jag är ganska intressant. Låt mig ta några exempel.
            </seg>
            <seg n="e7904716">
              Östersjöstrategin, som vi allihop är så stolta över att vi fick
              ihop under det svenska ordförandeskapet, och Helsingforssprogrammet,
              som vi också är stolta över att vi fick ihop under det svenska
              ordförandeskapet, fanns aldrig på svenska under hela processen.
              Jag måste säga att jag aldrig har varit med om att vi inte har
              fått fram den typen av dokument. Det var först när det kom till
              EU-nämnden och vi sade att vi måste få det på svenska som det
              kom på svenska.
            </seg>
            <seg n="31ca7286">
              Detta tycker jag är lite symtomatiskt för hur man har hanterat
              de här frågorna. På något sätt är det ett sluttande plan. Jag
              ska inte säga att detta är den nuvarande regeringens fel, för
              det var ett sluttande plan redan tidigare. Vissa departement struntar
              helt enkelt i att översätta saker och ting. Det är det som kanske
              är det mest irriterande: Börjar man på det här sättet brukar det
              bara bli värre och värre.
            </seg>
            <seg n="8447c483">
              Låt mig ta det sista exemplet, som kommer från mitt utskott,
              näringsutskottet. Där fick vi förra gången en föredragningslista
              på engelska. Det kan man möjligen överleva. Men i den kommenterade
              dagordningen var texten på svenska men rubrikerna på engelska.
            </seg>
            <seg n="a9253260">
              Borde det inte finnas en gemensam strategi i alla departement,
              så att all information på något sätt har samma status och det
              inte är lite si här och lite så där. Jag tycker att det är konstigt
              att man inte har haft den rutinen. Jag är lika förvånad över att
              inte riksdagen har samma hantering när det gäller till exempel
              EU-frågorna och hur de hanteras i respektive utskott. Men det
              får vi ta i en annan debatt vid ett annat tillfälle, kanske inte
              i riksdagens kammare, utan snarare i Riksdagsstyrelsen. Där sitter
              kanske fru talmannen, men inte jag.
            </seg>
          </u>
          <note type="speaker" n="f2178ad1">
            Anf. 11 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-f7e4e5fc5e3ddbcb-0" n="1616d33b">
            <seg n="53c8aea5">
              Fru talman! Det är naturligtvis viktigt att vi ständigt upprätthåller
              svenska språkets ställning när vi är ute i Europa och när vi pratar
              med andra. Då är det väl lite grann av bikteri när tre ledamöter
              från EU-nämnden är uppe i debatten.
            </seg>
            <seg n="42d35ea9">
              Samtidigt måste vi vara praktiska. Det är klart att det är oppositionens
              roll att ägna sig åt felsökeri. Men ibland passerar det gränsen.
              När debattåhörarna får höra att det hänvisas till ett dokument
              som inte är översatt har det kanske passerat gränsen. Vi hade
              stora bekymmer under det franska ordförandeskapet. Dokumenten
              kom uteslutande på franska och inte på engelska, och det tog tid
              att få översättningar.
            </seg>
            <seg n="b6c2262f">
              Detta är hela tiden en avvägning. Hur snabbt vill vi få den information
              vi vill ha innan översättningen är klar? Det är självklart att
              dokumenten så långt som möjligt bör vara översatta till svenska.
              Samtidigt vill jag som ledamot av nämnden ha möjlighet att hinna
              läsa in mig på saker. Då är jag kanske ibland tvungen att även
              ta till mig engelska dokument.
            </seg>
            <seg n="503332fa">
              Det är precis samma avvägning som vi måste göra ibland när vi
              åker utomlands och för en diskussion och en debatt. Vi har nog
              alla varit med om situationen att vi låter någon kamrat lyssna
              på översättningen från svenska till engelska. Sedan simultantolkas
              det vidare till något annat språk. Ibland upplever man tyvärr
              situationen att det man sade inte var det som kom ut i andra ändan.
              Det är klart att man i de situationerna frestas att ta till ett
              annat språk, så att man inte missförstås.
            </seg>
            <seg n="f738957e">
              Det är hela tiden en avvägning, och det är självklart att det
              ska vara vettiga och bra översättningar inget Googleprogram och
              inga genvägar. Men i det stora hela tycker nog jag att det fungerar
              något bättre än vad som har redovisats av de två tidigare ledamöterna,
              vilket nu inte innebär att vi inte ska vara på alerten om det
              är onödigt sent.
            </seg>
          </u>
          <note type="speaker" n="1fa462c1">
            Anf. 12 Statsrådet BIRGITTA OHLSSON (fp):
          </note>
          <u who="minister_id" xml:id="i-38af74d90d6806ef-0" n="da729711" next="i-3479a9128af3458a-0">
            <seg n="e474b4ea">
              Fru talman! Som interpellanten Christina Axelsson betonar är
              svenska språkets ställning oerhört central. Det tror jag att vi
              alla kan skriva under på. Jag ska bevaka och återkomma om de nämnda
              dokument som lyftes upp under debatten.
            </seg>
            <seg n="ff4a75ae">
              Jag vill upprepa att det svar som regeringen skickade till EU-kommissionen
              och som delgavs riksdagen omedelbart var på engelska. Det var
              för att göra det tillgängligt så snabbt som möjligt i detta fall.
              Svaret skickades sedan till översättning, och den svenska versionen
              publicerades på regeringens webbplats den 11 februari.
            </seg>
            <seg n="2a368f40">
              Enligt Regeringskansliets riktlinjer för att främja svenska språkets
              ställning i EU-samarbetet är huvudregeln att all korrespondens
              som sänds till institutionerna ska skrivas på svenska. Det sker
              också i de allra flesta fall. Men i undantagsfall kan det skrivas
              på engelska för att nå snabbare ut.
            </seg>
            <seg n="092fd84c">
              Det är också en avvägningsfråga. Vill man ha ett dokument snabbare
              och få det på engelska för att man ska kunna sätta sig in i frågan
              eller vänta lite för att få det på svenska? Det är en fråga som
              också handlar om tidsaspekten.
            </seg>
          </u>
          <note n="9b9d6d25">
            Kommissionens policy för översättning ändrades år 2004 i samband
            med den stora utvidgningen. Översättningen av vissa dokument begränsades
            då till tre huvudspråk med sammanfattningar på övriga språk.
          </note>
          <u who="minister_id" xml:id="i-3479a9128af3458a-0" n="da729711" prev="i-38af74d90d6806ef-0">
            <seg n="c27999d6">
              Från svensk sida har vi en önskan om ökad produktivitet och lägre
              kostnader för EU-institutionernas administration. Här har det
              funnits och finns en bred enighet i riksdagen bland annat i form
              av riksdagens beslut med anledning av proposition 1994/95:40.
            </seg>
            <seg n="11a610d3">
              Kravet ska därför ställas på en kostnadseffektiv och rationell
              hantering av kommissionens översättningar. Om svensk översättning
              skulle saknas för ett relevant EU-dokument kommer regeringen att
              ta upp det med EU-kommissionen och begära en översättning. Det
              är en fråga som vi hela tiden bevakar.
            </seg>
            <seg n="37f8d141">
              Något som är centralt för Sverige är att vi eftersträvar öppenhet
              och en djupare demokratisk förankring av EU-samarbetet. I detta
              sammanhang är språkfrågan väldigt central så att alla medborgare
              ska kunna ta till sig den information som finns.
            </seg>
            <seg n="275e47c7">
              Av Lissabonfördraget framgår att svenska är ett av EU:s officiella
              språk. Grundprincipen är också att samtliga fördragsfästa språk
              har likvärdig status. I den svenska språklagen, proposition 2008/09:153,
              finns också en skrivning om att svenskans ställning som officiellt
              språk i EU ska värnas. Det är något som regeringen lägger stor
              vikt vid.
            </seg>
          </u>
          <note type="speaker" n="95b11c60">
            Anf. 13 CHRISTINA AXELSSON (s):
          </note>
          <u who="christina_axelsson_1dcce5" xml:id="i-14a0ac93fc021a53-1" n="c4d78830">
            <seg n="b1f26622">
              Fru talman! Jag frågar kanske inte för det som har varit, EU-ministern,
              utan för det som komma ska. Jag förstår att det ibland behövs
              snabba saker. Det har jag full förståelse för. Det har vi också
              i EU-nämnden liksom i andra utskott. Men från den 15 januari till
              den 9 februari har det gått ganska många dagar. Att man sedan
              får en översättning på en hemsida först efter det att rådet har
              ägt rum tycker jag inte är någonting att skryta om från regeringens
              sida.
            </seg>
            <seg n="1d87de8e">
              Jag hoppas nu med en ny EU-minister att vi får en annan hantering
              av de frågorna. Det är därför jag ställer interpellationen. Jag
              vill uppmärksamma ministern på vikten av att vi får handlingar
              på svenska inför de samråd vi har.
            </seg>
            <seg n="aa1d7fc3">
              Både Grundlagsberedningen och Författningsutredningen på 60-talet
              var eniga när man sade att handlingar skulle författas på ett
              sådant språk att de kan användas i gymnasieundervisningen. Det
              var inte bara gymnasieundervisningen i engelska som åberopades
              utan gymnasieundervisningen för alla.
            </seg>
            <seg n="ccc2eece">
              Jag vill upprepa att det inte ska vara något språktest för att
              sitta vare sig i EU-nämnden eller i Sveriges riksdag. Det är viktigt
              att vi får handlingar som är relevanta på vårt eget språk. Sedan
              kan det behövas att det går fort, och då kan man självklart få
              en muntlig översättning.
            </seg>
            <seg n="ff394f8c">
              Jag hoppas att ministern tar detta till sig och bevakar frågan
              i framtiden så att vi slipper sitta på EU-nämnden och anmärka
              på att det inte finns handlingar på det svenska språket.
            </seg>
          </u>
          <note type="speaker" n="0f10cc76">
            Anf. 14 BÖRJE VESTLUND (s):
          </note>
          <u who="borje_vestlund_da672f" xml:id="i-16f2922cd549781f-4" n="4f9e8e25">
            <seg n="462ee440">
              Fru talman! Visst är det så ibland att i synnerhet de handlingar
              som kommer till EU-nämndens ledamöter sent under veckan och kanske
              inte minst inför Coreperförhandlingar måste komma på engelska.
              Annars är det omöjligt att leverera det över huvud taget till
              ledamöterna med följden att de inte kan få den informationen.
              Det är helt klart.
            </seg>
            <seg n="89a00ec1">
              Det är inte riktigt det vare sig Christina Axelsson eller jag
              diskuterar. Detta handlar om dokument som har varit väl kända
              under kanske lite längre tid. För att ta något under senare tid
              kom den svenska ståndpunkten när det gäller EU 2020 till EU-nämnden
              i engelsk version. Varför, kan vän av ordning fråga sig? Vad var
              det för vits med det? Varför kunde inte den vara översatt? Det
              är fullständigt obegripligt.
            </seg>
            <seg n="4c4359ed">
              Jag skulle snarare vilja säga att det finns delar av regeringen
              som ägnar sig lite grann åt maktens nonchalans och ingenting annat.
              Det är också det man blir irriterad på. Man kan ha stor förståelse
              för att sena dokument som behöver komma till EU-nämnden eller
              för all del till något utskott väldigt sent kommer på engelska.
              Men det gäller inte när regeringen arbetar fram en svensk ståndpunkt
              på engelska och lämnar ut den till ledamöterna i EU-nämnden eller
              något utskott.
            </seg>
          </u>
          <note type="speaker" n="d70b8617">
            Anf. 15 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-f7e4e5fc5e3ddbcb-1" n="1616d33b">
            <seg n="17ab5030">
              Fru talman! Återigen är vi nog alla tämligen överens om huvudfrågan
              att upprätthålla svenska språkets ställning och att dokument ska
              levereras så fort det är möjligt. Sedan kan det missas en och
              annan gång. Det är också svårt att hålla en minister ansvarig
              för att inte en översättning har skett inom en viss stipulerad
              tidsram.
            </seg>
            <seg n="2d3f38cf">
              Jag är lite orolig över att medborgare som lyssnar på den här
              debatten får en konstig bild av riksdagen om vi diskuterar om
              översättningen av ett papper har skett i tid eller inte. Jag tror
              att vi kan ägna oss åt väsentligare saker, även om grundfrågan
              är väsentlig.
            </seg>
            <seg n="fcd80109">
              Vi är ett folk med osedvanligt goda engelskakunskaper. Jag vill
              inte heller att medborgarna ska uppfatta det som att riksdagen
              skulle vara ett av de ställen som är ett undantag från svenska
              folket i övrigt.
            </seg>
            <seg n="cca9beb5">
              Det är självklart inte så att man ska behöva ha några språktester
              för att ikläda sig offentliga uppdrag. Samtidigt bör det finnas
              ett intresse från ledamöter att kunna kommunicera även i internationella
              sammanhang.
            </seg>
            <seg n="8739c613">
              Där håller riksdagen både språkutbildningar på hemmaplan och
              väl omskrivna intensivkurser i engelska och andra språk.
            </seg>
          </u>
          <note type="speaker" n="b7fc5424">
            Anf. 16 Statsrådet BIRGITTA OHLSSON (fp):
          </note>
          <u who="minister_id" xml:id="i-1d31bde5142a6c22-5" n="da729711">
            <seg n="a5b70342">
              Fru talman! Jag vill tacka för denna diskussion. Jag kommer självklart
              att fortsätta att bevaka frågan, eftersom det är viktigt att vårda
              svenska språkets ställning.
            </seg>
            <seg n="978b4cfa">
              Denna fråga är intimt sammanknippad med tolkning och översättning.
              I olika sammanhang i Europa använder vi olika språk på olika nivåer.
              För mig är det naturligt nu på alla möten jag deltar i att engelska
              är det officiella arbetsspråket och också franska i en del situationer.
            </seg>
            <seg n="23a39a64">
              Med anledning av EU-utvidgningen 2004 då antalet officiella språk
              nästan fördubblades blev det nödvändigt att begränsa tolkningen
              på tjänstemannanivå och också sprida kostnaderna för den. Det
              är intimt kopplat till den diskussion vi haft.
            </seg>
            <seg n="362b5d70">
              Kostnaderna delas numera mellan EU och de länder som vill att
              deras språk ska användas genom det så kallade request and pay-systemet.
              Det innebär att varje medlemsstat tilldelas en viss pott per år
              inom ramen för den gemensamma budgeten. Om en stats begäran överstiger
              den tilldelade potten får staten själv betala. Tolkbudgeten för
              2009 uppgick till 90 miljoner euro. Det är en ökning i förhållande
              till 2008.
            </seg>
            <seg n="b04f110d">
              Här kan man också nämna att en löpande översyn av tolksystemet
              i rådet sker. Man har konstaterat att systemet i regel fungerar
              väl. Men eventuellt kan det på sikt bli aktuellt att utvidga request
              and pay-systemet till möten som i dag inte omfattas av systemet.
              Detta bör också vägas in i vikten av att värna vårt svenska språk.
            </seg>
          </u>
          <note type="speaker" n="dd4965f8">
            Anf. 17 CHRISTINA AXELSSON (s):
          </note>
          <u who="christina_axelsson_1dcce5" xml:id="i-14a0ac93fc021a53-2" n="c4d78830">
            <seg n="d45c719a">
              Fru talman! Det handlar inte bara om tolkning, utan det handlar
              också om hur regeringen kommunicerar. Det finns papper som kommer
              till oss i EU-nämnden eller utskotten från andra sidan vattnet,
              som vi säger här, det vill säga att de kommer från Regeringskansliet.
              Det är viktigt att dessa papper, som faktiskt är skrivna av en
              svensk regering till en svensk riksdag, också är på svenska. Annars
              tycker jag att det är konstigt, som barnen säger.
            </seg>
            <seg n="b485ce64">
              Det är en grundläggande demokratifråga att vi får våra handlingar
              så att vi kan förstå dem. Jag är fullt medveten om att vi i olika
              internationella sammanhang också använder oss av engelska språket,
              men just i lagstiftningsfrågor och andra frågor av viktig karaktär
              är det viktigt att vi får handlingarna översatta.
            </seg>
            <seg n="67599bae">
              Det är också viktigt för de medborgare som följer frågor i riksdagen
              att de har möjligheter att ta del av de handlingar som föreligger.
            </seg>
            <seg n="55f0dbc4">
              Jag vill göra ett medskick till ministern inför framtiden: Låt
              oss se till att vi värnar det svenska språket i de sammanhang
              där vi har chansen att göra det, också inom vårt eget regeringskansli!
            </seg>
          </u>
          <note type="speaker" n="4e53df17">
            Anf. 18 Statsrådet BIRGITTA OHLSSON (fp):
          </note>
          <u who="minister_id" xml:id="i-1d31bde5142a6c22-6" n="da729711">
            <seg n="19448691">
              Fru talman! Jag tackar interpellanten Christina Axelsson för
              att hon har lyft fram en viktig fråga om det svenska språkets
              vikt och ställning i riksdagen och EU.
            </seg>
            <seg n="2344e904">
              Vi får säkert anledning till att återkomma och debattera denna
              fråga vid fler tillfällen. Det är också viktigt att riksdagens
              ledamöter bevakar intresset på samma sätt som jag bör göra det
              från mitt ministerhåll.
            </seg>
          </u>
          <note n="3ce93954">
            Överläggningen var härmed avslutad.
          </note>
          <note n="55a542f3">
            5 § Svar på interpellation 2009/10:241 om resurser för att motarbeta
            rasism och diskriminering
          </note>
          <note type="speaker" n="533487b1">
            Anf. 19 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_minister_2006" xml:id="i-3c0dab3a4d2ded48-0" n="6d218c37">
            <seg n="3799132a">
              Fru talman! Luciano Astudillo har frågat mig vad jag avser att
              göra för att säkerställa att inte arbetet med antidiskriminering
              och mot intolerans prioriteras ned.
            </seg>
            <seg n="201e19db">
              Jag kan försäkra Astudillo om att arbetet mot diskriminering
              och alla former av intolerans inte bara är en prioriterad fråga
              för mig och regeringen; det är en självklarhet. Under hela mandatperioden
              har regeringens arbete mot alla former av intolerans såsom rasism
              och diskriminering bedrivits högintensivt, vilket exempelvis har
              resulterat i den nya diskrimineringslag som trädde i kraft den
              1 januari 2009. Samtidigt inrättades en ny myndighet, Diskrimineringsombudsmannen,
              vilket är positivt för tillsynsarbetet när det gäller antidiskrimineringsarbetet.
            </seg>
            <seg n="ef29507d">
              I tider av finanskris har regeringen gjort sitt yttersta för
              att reformen på diskrimineringsområdet inte ska tappa fart. Under
              2009 tillfördes anslaget Åtgärder mot diskriminering och rasism
              m.m. engångsvis 8 miljoner kronor för ett antal nya insatser på
              området, till exempel informations- och utbildningsinsatser om
              den nya lagen. Finansieringen av antidiskrimineringsbyråernas
              försöksverksamhet skulle ha upphört 2010. Regeringen har avsatt
              nya medel med 10 miljoner kronor per år 20102012 för denna värdefulla
              verksamhet. Under försöksverksamhetens sista år låg stödet på
              14 miljoner kronor. Verksamhetsstödet till projekt mot rasism
              och liknande former av intolerans har minskat från 10,7 miljoner
              kronor till 8,6 miljoner kronor.
            </seg>
            <seg n="4a3fb464">
              Men anslaget avseende åtgärder mot diskriminering och rasism
              utgör en del av regeringens samlade insatser för att motverka
              diskriminering och liknande former av intolerans. Andra områden
              där sådana insatser sker är rättsväsen, kultur, utbildning och
              demokratipolitiken.
            </seg>
            <seg n="9634765d">
              Inom ramen för demokratipolitiken avsätts exempelvis medel för
              insatser mot intolerans. Rasistiska och andra uppfattningar och
              värderingar som står i strid med principen om alla människors
              lika värde utgör ytterst en utmaning mot hela den värdegrund som
              bär upp demokratin. Under 2008 har regeringen inlett en satsning
              på en dialog om en förstärkt värdegrund. Dialogen sker genom samverkan
              med ett brett spektrum av aktörer i samhället. Syftet med dialogen
              är att stärka respekten för demokratin och de mänskliga rättigheterna,
              det vill säga att skapa en förstärkt gemensam värdegrund i Sverige
              och motverka intolerans.
            </seg>
            <seg n="63485310">
              Listan på de satsningar som regeringen gör mot alla former av
              intolerans och då särskilt rasism och diskriminering kan göras
              lång. Den visar att utvecklingen av anslaget avseende åtgärder
              mot diskriminering och rasism också måste ses i ljuset av andra
              anslag för att få en korrekt bild av de satsningar som regeringen
              gör. Regeringens arbete mot diskriminering och intolerans är prioriterat.
            </seg>
          </u>
          <note type="speaker" n="09e263a6">
            Anf. 20 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-c6bfc6450fb4946d-0" n="dbf72898">
            <seg n="4bee0f13">
              Fru talman! Ett otydligt svar döljer inte det faktum att regeringen
              prioriterar ned insatserna mot rasism och diskriminering just
              nu. Det vet Sabuni. Jag vill ändå tacka henne för svaret.
            </seg>
            <seg n="4c01b0bd">
              Men för att det ska vara tydligt vill jag säga att fakta är att
              från 14 miljoner kronor går det ned till 10 miljoner kronor till
              det lokala antidiskrimineringsarbetet. Precis som Sabuni sade
              mellan raderna sänker man också nivån på det stöd som finns till
              arbetet mot rasism och intolerans. Det var runt 2 miljoner där,
              så det är 6 miljoner totalt.
            </seg>
            <seg n="ecece462">
              Det kan låta som små summor, men det är de pengar som går till
              det lokala folkrörelsearbetet och det breda engagemanget mot rasism
              och intolerans. Där gör frivilligsektorn kraftfulla insatser för
              att hjälpa människor som upplever sig ha blivit diskriminerade
              och som vill verka för likabehandling och mot rasism i det här
              landet. Det är små, små summor som gör oerhört mycket nytta därute
              i lokalsamhället.
            </seg>
            <seg n="93312aa0">
              I stället pratar Sabuni brett om antidiskrimineringsarbetet.
              Jag tar gärna den diskussionen. För vad har egentligen hänt? Jag
              vill påstå att regeringen inte alls har varit så aktiv som Sabuni
              vill göra gällande, utan tvärtom. Den har till och med dragit
              ned på ambitionerna i det breda antidiskrimineringsarbetet.
            </seg>
            <seg n="10c02882">
              Det ska sägas att regeringen slog ihop lagarna. En utredning
              hade pågått under lång tid, och detta gjordes med stöd av oppositionen.
              Man satte ihop ombudsmännen till ett ombudsmannaämbete med stöd
              från oppositionen. Det var ett långt förarbete som föregick dessa
              reformer. Det var ingenting som vi kritiserade. Men i sak om vi
              ska vara ärliga stärker det inte i grunden antidiskrimineringsarbetet.
              Tvärtom gjorde regeringen en rad andra förändringar som inte minst
              för kvinnor har försämrat villkoren och skyddet mot diskriminering.
            </seg>
            <seg n="e2734714">
              När man gör saker som är bra ska man också ha beröm. Det har
              vi gett Sabuni personligen, men inte övriga i regeringen, när
              det gäller diskrimineringsersättningen. Det ska kosta dem som
              diskriminerar. Men där tar det slut. Det är den enda märkbara
              positiva insats som faktiskt har stärkt skyddet för dem som riskerar
              att drabbas av diskriminering.
            </seg>
            <seg n="f76430ba">
              Under den här mandatperioden har DO fått sina anslag neddragna.
              Arbetet för att implementera avidentifierade jobbansökningar har
              gått i stå. Utredningen av aktiva insatser hur vi jobbar för att
              aktivt förebygga diskriminering har kraftigt kritiserats för att
              vara kraftlös. Dessutom väljer regeringen nu mitt i krisen att
              dra ned det stöd som de lokala antidiskrimineringsbyråerna och
              folk där ute behöver för att jobba mot rasism och intolerans.
              Det är anmärkningsvärt, och det ska kritiseras. Vi rödgröna kommer
              att ha en helt annan politik på området. Vi har det redan, och
              det kommer att framgå ännu tydligare när vi presenterar vårt alternativ
              på området.
            </seg>
          </u>
          <note type="speaker" n="01aacaaf">
            Anf. 21 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_minister_2006" xml:id="i-3c0dab3a4d2ded48-1" n="6d218c37">
            <seg n="2f4b5810">
              Fru talman! Jag tycker att det låter lovande att de rödgröna
              har egna tankar och egna alternativ på detta område. Jag tror
              att det är helt naturligt att varje regering och varje statsråd
              har idéer om på vilket sätt man vill jobba för att förbättra,
              intensifiera, fördjupa och bygga upp kunskaper om de sakfrågor
              som man ansvarar för.
            </seg>
            <seg n="e81c52e8">
              Jag vill bara tydliggöra att när det gäller pengar till antidiskrimineringsbyråer
              har regeringen under mandatperioden avsatt 52 miljoner. Det ska
              jämföras med 38 miljoner föregående mandatperiod, då Luciano Astudillos
              parti var ansvarigt för frågorna.
            </seg>
            <seg n="6b26c136">
              Visst har vi gjort en del förändringar eftersom vi har haft egna
              tankar om hur vi vill jobba vidare med frågorna. Vi har satsat
              pengar för att informera om den nya lag som är på plats och som
              Luciano Astudillo till stora delar tycker är bra. Det är väl jättebra
              att medborgarna i vårt land får veta om de reformer som har gjorts
              på området.
            </seg>
            <seg n="e19f2661">
              Vi ser till att göra kvalitativa undersökningar och analyser
              av hur människor upplever diskriminering detta för att bli bättre
              också på det förebyggande arbetet på området.
            </seg>
            <seg n="27e3db92">
              Vi provar någonting som Luciano Astudillo själv beställer i denna
              kammare, nämligen situation testing. Hur ska vi kunna fastställa
              hur diskriminering uppstår, på vilket sätt och hur den drabbar
              medborgarna? Jo, bland annat genom situation testing. Det arbetet,
              som DO ansvarar för, pågår nu. Vi har valt att göra det på bostadsområdet.
            </seg>
            <seg n="03e292a2">
              Vi gör en utvärdering av avhopparverksamheter, till exempel Exit
              inom Fryshuset, därför att vi menar att också den verksamheten
              kan komma att behöva vidgas eftersom det kan finnas unga människor
              som vill hoppa av från andra intoleranta organisationer och nätverk
              som finns i samhället.
            </seg>
            <seg n="236c210e">
              Inte minst intensifierar vi vårt arbete när det gäller de nationella
              minoriteterna. Vi har undertecknade konventioner sedan tio år
              tillbaka, och vi har aldrig levt upp till konventionerna. Den
              här regeringen har levererat för att vi ska leva upp till de konventionerna.
              Det handlar om de nationella minoriteternas rättigheter och ingår
              i det stora arbetet för de mänskliga rättigheterna i Sverige.
            </seg>
            <seg n="b0dd3158">
              Vi har precis fått in en rapport som kartlägger och jämför domar
              i Arbetsdomstolen eller i de allmänna domstolarna. Vi vill också
              se hur utfallen blir när man anmäler och får sitt fall till Arbetsdomstolen
              eller till en allmän domstol. Vi ser att det finns stora skillnader.
              Detta måste vi göra för att lära oss och kunna veta hur vi ska
              föra politiken framåt i framtiden.
            </seg>
            <seg n="130f80b7">
              Ambitionerna har inte minskat, och mängden pengar har inte minskat.
              Pengarna har fördelats på ett annat sätt. Pengar har tillförts
              för att göra nya saker. Det handlar till syvende och sist om att
              jag som statsråd har egna idéer. Regeringen har egna idéer om
              hur kampen mot diskriminering och intolerans ska föras. De är
              tydligen lite annorlunda än vad Luciano Astudillo vill. Jag skulle
              gärna vilja höra vad Luciano Astudillo mer vill göra för att bygga
              upp kunskapen om dessa frågor så att vi kan få garanterat att
              oavsett vilken regering vi får kan medborgarna där ute vara försäkrade
              om att kampen mot diskriminering och intolerans ska fortsätta.
            </seg>
          </u>
          <note type="speaker" n="5f03fe90">
            Anf. 22 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-c6bfc6450fb4946d-1" n="dbf72898">
            <seg n="ad1e86f3">
              Fru talman! Nu är det i och för sig regeringen som ska stå till
              svars, men jag svarar gärna på den frågan.
            </seg>
            <seg n="0c913b31">
              Låt oss först konstatera det som jag tar upp i den här frågan.
              Ni sänker stödet till det lokala diskrimineringsarbetet från förra
              året till i år. Det är så. Låt oss också konstatera att ni sänker
              stödet till de folkrörelser som vill jobba mot rasism och intolerans.
              Det är så. Sedan kan Sabuni bluddra ut och säga att man skjuter
              till pengar någon annanstans. Då får ni visa det. Ni sänker stödet
              till det breda folkrörelsearbetet mot diskriminering och intolerans.
              Det är det som den här frågan handlar om.
            </seg>
            <seg n="b0c371a4">
              Vi har sagt nej till det i våra alternativ. Vi vill fortsätta
              att aktivt arbeta mot diskriminering. I ett anständigt samhälle
              behandlas alla lika. Är man ung ska man inte drabbas bara för
              att man är ung. Är man gammal ska man inte drabbas och särbehandlas
              negativt för att man är gammal. Har man en funktionsnedsättning
              ska man ha samma möjligheter till arbete som andra.
            </seg>
            <seg n="ea49f4ac">
              Jag tror att vi är överens om grundprincipen, människosynen.
              Därför kan man aldrig ge sig när det gäller att aktivt föreslå
              nya åtgärder och nya insatser för att nå det målet.
            </seg>
            <seg n="84b83fc5">
              Statsrådet har ibland sagt att det viktigaste för att minska
              diskrimineringen är att ha en fungerande jobbpolitik. Det kan
              jag hålla med om. Nu går det åt precis fel håll där också. I två
              av tre utsatta områden ökar utanförskapet. De senaste tre åren
              har arbetslösheten bland utrikes födda ökat dubbelt så fort som
              bland inrikes födda. Mitt i krisen 2008 var det så lite som två
              av tio nyanlända som fick stöd på arbetsförmedlingen som var inskrivna
              där. Inte ens där fungerar antidiskrimineringsarbetet. Er jobbpolitik
              fungerar inte.
            </seg>
            <seg n="49b2b16f">
              Vi socialdemokrater har sagt att vi vill fortsätta att pröva
              avidentifierade jobbansökningar till offentliga jobb. Vi tror
              att det är en metod som kan fungera. Vi vill fortsätta att stärka
              stödet till DO, och om Sabuni läser våra reservationer vet hon
              att vi lägger mer resurser till DO. Man kanske skulle kunna göra
              mer av situation testing och inte bara använda det på bostadsmarknaden.
            </seg>
            <seg n="a4e63ef1">
              Det är bra att Sabuni lyssnar på oppositionen när vi har bra
              förslag. Det finns fler områden i samhället där människor drabbas
              av diskriminering. Vi är också beredda och vi kommer att presentera
              mer av de förslagen senare i dag att fortsätta att stärka stödet
              till de kommuner som utvecklar lokalt antidiskrimineringsarbete
              i samverkan med folkrörelserna där. För oss är det tydligt att
              en regering som ser att det fortfarande pågår diskriminering måste
              fortsätta att ta krafttag mot den. På sikt är vi beredda att skärpa
              lagstiftningen på de områden där den här regeringen försvagat
              skyddet mot diskriminering, inte minst vad gäller kvinnor.
            </seg>
            <seg n="bb3526e9">
              Nog har vi många förslag och är ivriga att verkställa dem. Vi
              sätter människovärdet före marknadsvärdet. Sabuni har inte kunnat
              övertyga de övriga partierna i alliansen att det borde vara så.
              Där är vi ganska överens i vårt alternativ.
            </seg>
          </u>
          <note type="speaker" n="1bff4ac3">
            Anf. 23 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_minister_2006" xml:id="i-3c0dab3a4d2ded48-2" n="6d218c37">
            <seg n="cbb5b668">
              Fru talman! Det ska bli jätteintressant att följa den presskonferens
              som Luciano Astudillo hänvisar till och som ska hållas senare.
              Jag gläds redan åt det jag har läst på DN Debatt i dag som visar
              avstampet för Socialdemokraternas så kallade nya integrationspolitik.
              Och den är verkligen ny, för nu utgår den ifrån att arbete och
              språk är viktiga komponenter för att integrera medborgare i vårt
              land. Den utgår faktiskt från regeringens nya politik, och det
              är jättebra. Jag menar att det är just det som vi måste bygga
              vidare på.
            </seg>
            <seg n="5efde069">
              Men politiken måste också bygga på kunskap, vilket inte denna
              arbetsgrupp verkar ha gjort. Det finns också delar i debattartikeln
              jag kommer att följa det noggrannare i eftermiddag som helt bortser
              från den kunskap som finns i dag och är på väg åt andra hållet.
              Det vore väldigt beklagligt om det blev verklighet.
            </seg>
            <seg n="8ecf5b3e">
              Jag vill återkomma till att anslagen till arbete mot diskriminering,
              rasism och annan typ av intolerans inte har minskat. Totalt sett
              har vi faktiskt mer pengar till den typen av verksamheter. Jag
              håller med Luciano Astudillo om att ni hade 14 miljoner kronor
              till antidiskrimineringsbyråerna, men det var tillfälliga pengar.
              Det var projektpengar som upphörde 2009. Trots finanskrisen har
              vi sagt att dessa verksamheter är viktiga. De har nu ett permanent
              anslag för sina verksamheter. De kan nu känna sig trygga för att
              de kan vara verksamma långsiktigt. Det är någonting som inte den
              tidigare regeringen kunde garantera dessa verksamheter. Luciano
              Astudillo kan försöka göra en grej av detta, men vi kommer självfallet
              att ha olika uppfattningar om exakt vad som behöver göras.
            </seg>
            <seg n="2fda6f61">
              Jag har valt vad jag vill prioritera. Jag har prioriterat att
              bygga upp kunskapen och se hur mekanismer med diskriminering fungerar.
              Jag har till och med gjort det som Luciano själv ville, det vill
              säga testat situation testing. Jag menar att man måste testa så
              mycket som möjligt för att få bättre kunskap om hur vi ska jobba
              vidare med dessa frågor. Det kan inte handla om att bara för att
              organisationer inte får 1 eller 2 miljoner kronor extra har antidiskrimineringsarbetet
              i vårt land underprioriterats. Det finns många aktörer i samhället
              som måste jobba med de här frågorna. Det handlar också, som Luciano
              Astudillo nämner, om arbetsgivare, myndigheter, organisationer
              och enskilda människor. Alla är viktiga i denna kamp ur olika
              perspektiv. Det måste vi också ta till vara, så att allting inte
              bara fokuserar på ideella organisationer. De kommer inte ensamma
              att klara av denna kamp.
            </seg>
            <seg n="c54b861e">
              Jag vill gärna se en samlad strategi för hur Socialdemokraterna
              fortsättningsvis vill jobba mot diskriminering och intolerans.
              Jag är väldigt nöjd med det vi åstadkommit hittills. Jag menar
              också att mer behöver göras, men då måste man ha kunskap för att
              veta hur man fortsätter det arbetet. Den kunskapen håller nu på
              att byggas upp. Den kan också avgöra vilken väg vi sedan väljer
              när vi jobbar med de här frågorna.
            </seg>
            <seg n="a33f33b0">
              Antidiskrimineringsbyråerna, som föranleder denna debatt, kan
              känna sig trygga. De har nu ett fast anslag att arbeta utifrån
              i stället för tillfälliga medel som gällde några år under den
              förra mandatperioden.
            </seg>
          </u>
          <note type="speaker" n="5f7590eb">
            Anf. 24 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-c6bfc6450fb4946d-2" n="dbf72898">
            <seg n="e1ef850a">
              Fru talman! Jag vill tacka ministern för det här samtalet. Det
              blir fel när Sabuni försöker bredda diskussionen till allting
              allt från flyktingmottagning till det breda diskrimineringsarbetet.
              Vi har en tydlig politik där, och vi kommer att presentera den.
              Den är baserad på kunskap, bland annat på de utredningar på området
              som både Sabuni och Billström har bestämt men vars förslag man
              inte orkade genomföra i regeringsställning. Jag känner mig alltså
              helt trygg i att vår politik, baserad på kunskap, kommer att leda
              till ett bättre flyktingmottagande och en starkare arbetslinje
              för fler nyanlända och inte minst till att man säger som det är:
              Det ska råda nolltolerans mot diskriminering i vårt land oavsett
              vem det drabbar. Så länge det finns diskriminering kommer vi aktivt
              att hitta nya metoder för att verkställa en politik som skyddar
              likabehandlingen i vårt land.
            </seg>
            <seg n="e1f2af56">
              Den här debatten har handlat om det breda folkrörelsearbetet
              mot diskriminering och för att motverka rasism i vårt land. Sabuni
              försöker med en massa ord att dölja det faktum som många av de
              diskrimineringsbyråer som har vuxit fram nu får erfara, nämligen
              att den här regeringen ger mindre pengar åt dem för att jobba
              lokalt i Malmö, Norrköping eller Göteborg för att stötta människor
              som upplever att de blivit drabbade av diskriminering. Så är det.
              Det är synd att Sabuni inte står för det. De som jobbar därute
              vet att det är så.
            </seg>
            <seg n="17e6b500">
              Likadant är det i arbetet mot rasism och intolerans. Den här
              regeringen sänker anslagen för den typen av brett, folkligt arbete
              för att motverka rasism och intolerans i en tid där det verkligen
              behövs mer än på mycket länge.
            </seg>
          </u>
          <note type="speaker" n="2ca17611">
            Anf. 25 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_minister_2006" xml:id="i-3c0dab3a4d2ded48-3" n="6d218c37">
            <seg n="31cdd64b">
              Fru talman! Jag vill också tacka Luciano Astudillo.
            </seg>
            <seg n="9e2316a8">
              Antidiskrimineringsbyråerna har ett enda budskap från mig, och
              det är att de nu har ett fast anslag att arbeta utifrån. Nu vet
              de att deras verksamhet kommer att fortsätta fungera och behöver
              inte år från år oroa sig för om de får anslag eller inte. Det
              var precis den situation de var försatta i under den tid Luciano
              Astudillos parti styrde det här landet. Från år till år fick de
              vara osäkra på om det fanns pengar eller inte.
            </seg>
            <seg n="35c53f2e">
              Trots finanskrisen och lågkonjunkturen har vi sett till att antidiskrimineringsbyråerna
              har ett anslag att arbeta utifrån, och det är ett långsiktigt
              arbete de nu kan ägna sig åt.
            </seg>
            <seg n="82dfb087">
              Sedan är jag övertygad om att antidiskrimineringsbyråerna kan
              utvecklas och bli bättre och att fler kommer att startas. Då får
              vi utgå från den verklighet som finns och kanske ytterligare höja
              anslaget. Men i dagens situation ska antidiskrimineringsbyråerna
              vara glada över budskapet att de nu har ett fast anslag.
            </seg>
          </u>
          <note n="3ce93954">
            Överläggningen var härmed avslutad.
          </note>
          <note n="a60b1d1d">
            6 § Svar på interpellation 2009/10:226 om ansvarsutkrävande vid
            utvisningar
          </note>
          <note type="speaker" n="edeb9c93">
            Anf. 26 Statsrådet TOBIAS BILLSTRÖM (m):
          </note>
          <u who="tobias_billström_minister_2006" xml:id="i-3f8014b00fef9ea3-0" n="efac1ad4">
            <seg n="69207315">
              Fru talman! Bodil Ceballos har frågat mig om jag avser att komma
              med förslag som klargör vem som ansvarar för att de som utvisas
              inte fängslas eller på annat sätt trakasseras vid hemkomsten.
              Hon har också frågat om jag avser att komma med förslag som innebär
              att det är möjligt att utkräva ansvar av Sverige då utvisningar
              sker i strid med den humanitära rätten.
            </seg>
            <seg n="8a4ff01d">
              En avvisning eller utvisning av en person som ansökt om asyl
              förutsätter enligt utlänningslagen att personen i fråga inte är
              i behov av skydd och inte heller av andra skäl ska beviljas uppehållstillstånd
              i Sverige. Återvändande till hemlandet ska således alltid föregås
              av en ingående prövning av det eventuella skyddsbehovet. Bedömningen
              om grund för uppehållstillstånd finns görs av Migrationsverket
              och, efter överklagande, migrationsdomstolarna utifrån de individuella
              förutsättningarna i det enskilda ärendet.
            </seg>
            <seg n="9ce3fa56">
              När avvisningen eller utvisningen sedan har verkställts är i
              princip ärendet avslutat för svenska myndigheters del. De risker
              som kan finnas vid ett återvändande bedöms alltid inom ramen för
              asylprocessen.
            </seg>
            <seg n="62f20033">
              När det sedan gäller frågan om återtagandeavtal har Sverige inte
              ingått något sådant med Burundi. Jag vill dock lämna följande
              allmänna synpunkter när det gäller återtagandeavtal. Enligt folkrätten
              har alla stater en skyldighet att ta tillbaka sina medborgare.
              För att underlätta återvändandeprocessen och som ett verktyg för
              närmare bilateralt samarbete har Sverige dock ingått bilaterala
              återtagandeavtal med vissa länder. När det gäller EU-samarbetet
              har rådet givit kommissionen mandat att ingå återtagandeavtal
              med tredjeländer för att effektivisera återvändandearbetet. Återtagandeavtalen,
              såväl de bilaterala som EU-avtalen, ska alltså bidra till ett
              förbättrat återvändandearbete. De har inte något att göra med
              prövningen av skyddsbehov, utan får relevans först då asylprocessen
              är avslutad.
            </seg>
            <seg n="e2ff7196">
              Mot den här bakgrunden har jag inte för avsikt att vidta några
              åtgärder i de avseenden Bodil Ceballos har efterfrågat.
            </seg>
          </u>
          <note type="speaker" n="3c226f14">
            Anf. 27 BODIL CEBALLOS (mp):
          </note>
          <u who="bodil_ceballos_1a35e5" xml:id="i-bd7483f7341ff701-0" n="0056381c">
            <seg n="f32b36f3">
              Fru talman! Jag får börja med att tacka för svaret, även om jag
              som vanligt inte riktigt håller med migrationsministern.
            </seg>
            <seg n="843ac924">
              Det är vi lagstiftare som stiftar lagar, och vi brukar också
              få skulden när någonting går fel. I det här fallet har jag frågat
              ministern vem medborgarna ska skylla på när det går fel vid deportationer
              och människor faktiskt fängslas eller när människor som fått avslag
              i Sverige inte anser sig icke-skyddsbehövande utan flyr vidare
              till ett annat land.
            </seg>
            <seg n="403326de">
              Är det EU, gränspolisen, Migrationsverket, migrationsministern,
              Utrikesdepartementet eller oss lagstiftare vi ska skylla på? Det
              brukar för det mesta vara oss lagstiftare man skyller på. Det
              kan man göra när det gäller vår asylrätt och prövningen här hemma.
              Om lagstiftningen är så sträng att människor som har skyddsbehov
              inte omfattas av den är det oss man kan skylla på. Vi har haft
              den diskussionen många gånger här. Vi är också många som säger
              att vi inte känner igen oss i den strikta tillämpning av lagstiftningen
              som vi har här i landet. I slutändan är det lagstiftaren som måste
              ändra lagen. Det kan jag hålla med om.
            </seg>
            <seg n="69b1dc54">
              Men jag kan inte på något sätt känna mig delaktig i de konsekvenser
              som det har inneburit för personer som har deporterats, skickats
              ut från vårt land, på ett många gånger inhumant och kränkande
              sätt. Därför har jag följt upp vad som har hänt i två fall. Det
              ena fallet började den 20 oktober, då sex burundier skickades
              tillbaka till Burundi. Det har jag och migrationsministern diskuterat
              tidigare här. Jag kan berätta vad som vidare har hänt, för jag
              pratade med dem för inte så länge sedan. Tre av dem befinner sig
              nu i Uganda. De var fyra från början. De söker nu asyl via UNHCR
              i Uganda. En har försvunnit. Hon kom i kontakt med det styrande
              partiet i Burundi och försvann kort därefter. Kort därefter kom
              också ett antal personer till de andra tre i gruppen. Det slutade
              med att en av dem fick syra slängd på sin hand. Jag har sett en
              bild där den är alldeles sönderbränd.
            </seg>
            <seg n="7202e3ff">
              Då är frågan: Varför gav de sig av från Burundi om det nu var
              så att de inte hade skyddsbehov och inte behövde frukta den egna
              regeringen eller repressalier i hamlandet? Varför har de gett
              sig av vidare till Uganda? Först kom de till Rwanda, sedan till
              Uganda.
            </seg>
            <seg n="8067c357">
              I det andra fallet vet vi inte särskilt mycket om vad som har
              hänt. Vi vet att en kvinna som bodde här i Sverige har flytt vidare
              till Rwanda så fort hon kunde. Hon lyckades komma ut direkt från
              flygplatsen utan att komma till polisens förvar, för hon hade
              en bekants bekant som lyckades prata ut henne redan på flygplatsen,
              men det skedde under förutsättning att hon försvann därifrån så
              fort som möjligt.
            </seg>
            <seg n="2b263e28">
              Jag har pratat med en av de män i gruppen av utvisade som också
              har släppts den sjuke mannen som har diabetes och släpptes på
              grund av sjukdom. Jag pratade med honom så sent som i går, och
              han berättade då att det redan fanns ett tjugotal personer på
              planet när de gick ombord i Skavsta. Det var ett tjugotal personer
              åtföljda av två poliser per person. Det fanns också barn på flyget,
              och jag får återkomma i nästa inlägg och fortsätta berätta lite
              om vad som hände.
            </seg>
            <seg n="2131a991">
              Jag vill fortfarande fråga ministern varför han inte kan berätta
              var vi ska kräva ansvar. Av vem ska vi kräva ansvar i de här frågorna?
            </seg>
          </u>
          <note type="speaker" n="d2691d50">
            Anf. 28 Statsrådet TOBIAS BILLSTRÖM (m):
          </note>
          <u who="tobias_billström_minister_2006" xml:id="i-3f8014b00fef9ea3-1" n="efac1ad4">
            <seg n="cd6581dc">
              Fru talman! Det tog två minuter och fem sekunder innan de första
              enskilda fallen började trilla ut. Det är väl något av ett rekord.
              De brukar komma tidigare när man har debatter med Bodil Ceballos.
            </seg>
            <seg n="6526d979">
              Som interpellanten är väl medveten om kan jag inte föra diskussioner
              om enskilda fall här i kammaren. Det är jag förbjuden att göra
              enligt grundlagen, och det tycker jag att interpellanten borde
              respektera. Men Bodil Ceballos har en tendens att ta upp enskilda
              fall gång på gång i kammaren och begära att jag som minister ska
              svara på: Vad tycker du om det enskilda fallet? Hur tycker du
              att domstolen har dömt i det här ärendet? Hur tycker du att myndigheten
              har hanterat de här frågorna?
            </seg>
            <seg n="6303ce0a">
              Ingenting av detta är sådant som jag kan svara på. Det är kanske
              viktigt att understryka det. Annars kan folk få en felaktig uppfattning
              om den här debatten.
            </seg>
            <seg n="3d0a870d">
              När det sedan gäller sakfrågan är det så att de risker som kan
              finnas vid ett återvändande alltid bedöms inom ramen för asylprocessen.
              Som jag sade i mitt inledande svar: När man har gjort den här
              bedömningen, när svenska myndigheter och svenska domstolar har
              tagit del av de skäl som den enskilda asylsökanden med biträde
              av sitt juridiska ombud har lagt fram och man kommer fram till
              slutpunkten och konstaterar att det inte finns något skyddsbehov,
              ska detta verkställas och personen ska tillbaka till sitt ursprungsland.
              När detta är gjort är ärendet i princip avslutat för svenska myndigheters
              del.
            </seg>
            <seg n="9d8ebb1f">
              Ansvaret för de här frågorna åvilar naturligtvis ytterst mig
              som migrationsminister och regeringen som helhet när det gäller
              utformningen av principerna för återvändandearbetet. Det är ett
              ansvar som jag fullt ut tar. Men genomförandet av verkställigheterna
              är en fråga för svenska myndigheter detta vet också Bodil Ceballos
              om. Det är på samma sätt som när riksdagen och regeringen fattar
              beslut om inriktningen på Vägverkets verksamhet och därefter överlåter
              till myndigheten att utforma principerna för sin verksamhet. Det
              ser inte annorlunda ut på det här området än när det gäller någon
              annan svensk myndighet.
            </seg>
            <seg n="652fbc13">
              Vad Miljöpartiet och Bodil Ceballos hela tiden vill är att Sverige
              ska ha en sorts aldrig någonsin avslutat ansvar för varje människa
              som någon gång har varit i kontakt med svenska myndigheter. Jag
              kan inte tolka den här diskussionen på något annat vis. Vi ska
              alltså vara ansvariga för en person som någon gång har lämnat
              in en ansökan eller varit i kontakt med svenska myndigheter, oavsett
              om det går en vecka, en månad, ett år eller ännu längre tid.
            </seg>
            <seg n="b8ed1711">
              Vem kan påta sig ett sådant ansvar? Det kan inte jag göra. Det
              kan inte Bodil Ceballos göra. Det kan ingen göra. För vem kan
              säga vad som händer senare i en människas liv när vederbörande
              har lämnat Sverige? Det kanske går alldeles utmärkt för den personen
              under flera år. Därefter händer någonting nytt. Personen blir
              arbetslös. Personen blir rånad. Personen blir sjuk. Är det då
              också ett ansvar för svenska myndigheter och för Sverige?
            </seg>
            <seg n="38e20780">
              Alla som följer den här debatten inser att detta resonemang är
              orimligt. Vi måste ha en slutpunkt. Den slutpunkten inträffar
              när svenska myndigheter och svenska domstolar har tittat på ärendet
              och konstaterat att personen har skyddsbehov och får lov att stanna
              i Sverige eller att personen inte har skyddsbehov och ska återvända
              hem. Det är också en del av den reglerade invandring som jag vet
              att Bodil Ceballos innerst inne inte ställer upp på och inte tycker
              är bra. Hon tycker nämligen att vi ska ha fri invandring. Men
              hon kan inte förmå sig själv att i de politiska debatterna använda
              den termen, för hon vet att det inte skulle fungera med fri invandring.
              Det skulle inte fungera om alla människor som ville kom till Sverige
              och bosatte sig här utan prövning.
            </seg>
            <seg n="0943bb22">
              Detta är de centrala punkterna i debatten. Det är detta som egentligen
              gömmer sig bakom hela denna interpellationsdiskussion. Det är
              inte fråga om enskilda ärenden, även om vi förmodligen kommer
              att få höra dem repeteras i Bodil Ceballos nästa inlägg, trots
              att det egentligen inte borde vara så. Men jag konstaterar att
              den svenska regeringens politik på det här området ligger fast,
              och vi har inte några som helst planer på att ändra den.
            </seg>
          </u>
          <note type="speaker" n="5561a805">
            Anf. 29 BODIL CEBALLOS (mp):
          </note>
          <u who="bodil_ceballos_1a35e5" xml:id="i-bd7483f7341ff701-1" n="0056381c">
            <seg n="d5576412">
              Fru talman! Migrationsministern säger att alla som följer den
              här debatten förstår hur orimlig den är. Men jag menar att alla
              som följer den här debatten och som har följt tidigare debatter
              som jag har haft med migrationsministern hör ministern upprepa
              samma svar vilken fråga jag än ställer.
            </seg>
            <seg n="5ffd584e">
              Sveriges ansvar tar slut så fort en person har fått ett avslagsbeslut,
              oavsett hur orimligt jag eller den person som har drabbats av
              det kan uppleva att detta avslagsbeslut är.
            </seg>
            <seg n="9257fcbe">
              Jag menar att vi har ett ansvar för vad som händer sedan. Ministern
              skriver i interpellationssvaret att folkrätten säger si och så.
              Men det är konstigt när vi använder folkrätten bara när det passar
              våra egna syften och inte annars. Det finns mycket i folkrätten
              som också talar om hur en deportation ska se ut. Jag har inte
              sagt att vi kan ge uppehållstillstånd eller asyl till alla som
              söker, för alla har kanske inte skyddsbehov. Men när vi väl kommer
              till skarpt läge och människan ska deporteras ska det gå till
              på ett värdigt sätt. Det har också ministern talat om här i kammaren
              tidigare. Det ska inte ske på ett kränkande sätt. Det ska ske
              på ett värdigt sätt. Vi har sett flera exempel på när det inte
              har varit värdigt.
            </seg>
            <seg n="4fd3826e">
              Den här gången var det, vad jag vet, nio personer som utvisades
              från Sverige. Det satt ett tjugotal personer på planet redan innan.
              I ett radioinslag, i burundisk radio, hörde man också att det
              var ett tjugotal personer, däribland barn. Det var en person från
              Somalia. Det var också personer från Rwanda. Jag tror att barnen
              var från Rwanda.
            </seg>
            <seg n="2ce6142b">
              I radioinslaget fick vi också veta att de alla togs direkt till
              polisstationen. Människorättsorganisationer förfasade sig och
              menade att vi förmodligen hade ett återvändandeavtal med Burundi.
              Nu är det bra att veta att vi faktiskt inte har det. Men frågan
              är: Finns det några andra informella kontakter som har lett till
              att man faktiskt tas emot genom att ringa till presidenten och
              tala om att man nu kommer? Därmed får man tydligen också landningstillstånd.
            </seg>
            <seg n="de94f198">
              Det här är någonting som har pågått under en lång tid. Det handlar
              inte bara om Burundi. Vi har skickat tillbaka människor till många
              andra länder. Det är ingen som följer upp vad som händer. Det
              är ingen som talar om för UNHCR eller Röda Korset att det kommer
              ett antal personer och att de kanske behöver hjälp när de kommer
              fram.
            </seg>
            <seg n="1d0f3bdc">
              Det här har vi diskuterat förut. Migrationsministern säger sig
              inte vara avogt inställd till att ha ett större samarbete med
              frivilligorganisationer eller med UNHCR. Men varför säger inte
              någon till UNHCR eller Röda Korset: Nu kommer det ett antal personer
              som har fått avslag i Sverige. Hjälp dem när de kommer fram!
            </seg>
            <seg n="ead3a982">
              Det sägs väl också i folkrätten att man faktiskt har rätt till
              ett bemötande när man kommer? Röda Korset brukar hjälpa till att
              hitta familjemedlemmar i hemlandet, till exempel. I vissa fall
              har vi också överenskommelser med UNHCR.
            </seg>
            <seg n="1d227f29">
              I det här fallet var det ingen som mötte dem. UNHCR fick reda
              på den senaste deportationen tack vare den burundiska organisationen
              här i Sverige, som kontaktade UNHCR. Jag hoppas att de som nu
              ändå är kvar har fått ett bättre bemötande. Men vi vet ingenting
              om vad som har hänt med ett stort antal av dem som nu åkte ned.
            </seg>
            <seg n="cd112c1e">
              Jag har också sett ett tv-inslag om hur det såg ut när de kom
              ned. Där var också den somaliska mannen med. Han påstod att han
              ville tillbaka till Holland. Men mediebilden är att det här är
              flyktingar som har deporterats från Sverige. Vi håller på att
              sprida ett väldigt märkligt rykte om Sverige, att vi skickar tillbaka
              människor till fel land. Jag tror inte att han kom härifrån. Han
              kom förmodligen från Holland och var redan med på det här planet.
            </seg>
          </u>
          <note type="speaker" n="ade7e1e9">
            Anf. 30 Statsrådet TOBIAS BILLSTRÖM (m):
          </note>
          <u who="tobias_billström_minister_2006" xml:id="i-3f8014b00fef9ea3-2" n="efac1ad4">
            <seg n="c7f9948b">
              Fru talman! Då har vi på nytt haft en diskussion om ett enskilt
              ärende som jag inte kan kommentera. Det har jag inte några möjligheter
              att diskutera med Bodil Ceballos.
            </seg>
            <seg n="8743c392">
              När det gäller frågan om vad som är rimligt och vad som är orimligt
              ska jag inför kammaren tala om vari jag tycker att orimligheten
              ligger jag ska precisera det. Jo, orimligheten ligger i att begära
              ett oändligt ansvar för Sverige gentemot de individer som någon
              gång har kommit till oss och lämnat in en ansökan om uppehållstillstånd.
            </seg>
            <seg n="4b121191">
              Folkrätten är mycket klar på den här punkten. Varje land har
              en förpliktelse att ta tillbaka sina egna medborgare. Ibland ställer
              stater upp på att göra detta. Ibland gör de det inte. Ibland måste
              man reglera denna verksamhet i återtagandeavtal, och då skapar
              vi sådana.
            </seg>
            <seg n="231315f9">
              Det är helt riktigt att vi inte har ingått något återtagandeavtal
              med Burundi. Det har däremot Norge, Nederländerna och UK, alltså
              Storbritannien, gjort. Men det hör till historien att Burundis
              myndigheter till representanter för den svenska polisen har framfört
              önskemål om återtagandeavtal med Sverige. Jag tycker att det vore
              mycket bra om vi skulle kunna få ett sådant till stånd. Men jag
              kan konstatera att om vi skulle ingå ett sådant avtal skulle vi
              säkert ha en debatt i kammaren med Bodil Ceballos om det också.
              Som du själv skriver är ju Miljöpartiet motståndare till återtagandeavtal.
              Du säger i interpellationen att det har blivit vardagsmat under
              denna mandatperiod.
            </seg>
            <seg n="6c624378">
              Jag kan konstatera att majoriteten av de återtagandeavtal som
              Sverige har med tredjeland undertecknades innan vi fick en ny
              regering och en ny mandatperiod. Det var under en period då Miljöpartiet
              tillsammans med Socialdemokraterna styrde det här landet. Jag
              skulle vilja säga att det är ganska skenheligt att skriva på det
              här viset och försöka få det att framstå som att Miljöpartiet
              inte skulle ha medverkat till att återtagandeavtal har upprättats.
            </seg>
            <seg n="9b560aa3">
              På nytt är vi tillbaka vid grundfrågan. Man kan naturligtvis
              låtsas som att återvändandet är en besvärlig materia som man egentligen
              inte vill ha någonting med att göra.
            </seg>
            <seg n="1dcb2c11">
              Man kan också göra som den här regeringen har gjort, ta sig an
              uppgiften, försöka lösa den, anslå tillräckligt med resurser till
              Migrationsverket.
            </seg>
            <seg n="4f0a01f8">
              Det är en annan intressant diskussion. Ni tar i ert budgetförslag
              bort alla de pengar som vi har anslagit till återvändandearbetet.
              Ni minimerar därmed Migrationsverkets möjligheter att bedriva
              verksamheten på, som jag helt riktigt har sagt inför kammaren,
              ett humant, värdigt, organiserat och strukturerat vis.
            </seg>
            <seg n="3066f4d9">
              Har man den politiska inställningen och är motståndare till återvändandearbetet
              är det logiskt att ta bort de här pengarna. Men jag skulle gärna
              vilja veta vad Bodil Ceballos vill ha i stället.
            </seg>
            <seg n="82772330">
              Jag vet redan vad hon vill ha i stället. Hon vill ha fri invandring,
              men hon vågar inte säga det inför kammaren. Hon vet att det skapar
              en annan typ av politisk debatt än den som vi har här och nu.
              Det handlar bara om att lyfta fram enskilda fall och låtsas som
              att helheten, den stora frågan om vad vi ska göra med de människor
              som får avslag på sina asylansökningar, är något som vi bara kan
              lägga åt sidan.
            </seg>
            <seg n="f62c571d">
              Sist vi lade det här åt sidan, Bodil Ceballos, under den förra
              mandatperioden när ni, Socialdemokraterna och Vänsterpartiet styrde
              Sverige, ledde det till att 7 000 människor fick avslag på sina
              asylansökningar. Så många människor har sprungit runt i det här
              landet och fått beslut som sedan inte har verkställts.
            </seg>
            <seg n="33d646c4">
              Är det en human politik? Är det den politiken som kommer att
              bli verklighet om olyckan är framme den 19 september? Ja, historiskt
              sett talar allt för det. Den politiken vill inte jag ha. Den tror
              jag inte svenska folket vill ha heller.
            </seg>
            <seg n="604bb68b">
              Svenska folket brukar måna om att det ska vara ordning och reda
              på de olika politikområdena, inte minst när det gäller flyktingpolitiken.
              Det kommer vi att gå till val på.
            </seg>
            <seg n="584f0550">
              Vi kommer att stå upp för återvändandeprocesserna och återtagandeavtalen.
              Vad Miljöpartiet ska stå upp för, i synnerhet tillsammans med
              sina övriga så kallade samarbetspartners, har jag ingen aning
              om.
            </seg>
          </u>
          <note type="speaker" n="dc0150f1">
            Anf. 31 BODIL CEBALLOS (mp):
          </note>
          <u who="bodil_ceballos_1a35e5" xml:id="i-bd7483f7341ff701-2" n="0056381c">
            <seg n="0157f6fd">
              Fru talman! Jag vill påminna migrationsministern om att vi inte
              satt i regeringen förra mandatperioden. Vi agerade stödparti på
              ett antal områden, men vi satt inte i regeringen.
            </seg>
            <seg n="b0a8515e">
              Vi var motståndare till återvändandeavtal då och är det fortfarande.
              Det finns en anledning till att människor inte vågar åka tillbaka
              till sina hemländer. De som vågar gör det ofta. Men det finns
              de som inte vågar, de som fruktar ett återvändande på grund av
              att de fruktar fortsatt förföljelse i hemlandet. Jag tycker inte
              att det är konstigt att de försöker undvika det återvändandet.
            </seg>
            <seg n="0b0e32c0">
              Att leva gömd i Sverige är inte lätt, absolut inte. Jag vet inte
              om migrationsministern har pratat med någon som lever gömd. Jag
              har det. Det är en mycket svår situation att leva gömd här i landet.
              Det är inget man väljer av fri vilja. Kan man åka hem utgår jag
              från att man gör det.
            </seg>
            <seg n="7d97b721">
              Migrationsministern säger precis samma sak varje gång vi är här
              och diskuterar migrationspolitiken. Jag ber inte migrationsministern
              kommentera enskilda ärenden. Jag ber migrationsministern kommentera
              förfarandet.
            </seg>
            <seg n="635d763a">
              Har vi här i riksdagen fattat ett beslut som innebär att människor
              kan skickas tillbaka direkt till ett fängslande i sina hemländer
              är det något som är fel. Jag känner inte igen att vi skulle ha
              fattat några sådana beslut här i riksdagen, inte under den tid
              som jag har suttit här. Mina kolleger som satt här tidigare känner
              inte heller igen sådana beslut.
            </seg>
            <seg n="3ae11ea4">
              Det här är något som har blivit mer och mer accentuerat den senaste
              mandatperioden. Jag känner inte att riksdagen har varit delaktig
              i att driva politiken i den riktningen.
            </seg>
            <seg n="1a1c2302">
              Jag menar att vi har ett ansvar. Vi måste se till att människorna
              som skickas härifrån blir bemötta på ett värdigt sätt, även om
              de får ett avslag på sin asylansökan.
            </seg>
          </u>
          <note type="speaker" n="64877c69">
            Anf. 32 Statsrådet TOBIAS BILLSTRÖM (m):
          </note>
          <u who="tobias_billström_minister_2006" xml:id="i-3f8014b00fef9ea3-3" n="efac1ad4">
            <seg n="668a74f1">
              Fru talman! Stödparti, säger Bodil Ceballos. Den som har läst
              Pär Nuders memoarer, särskilt avsnittet om 2005 års budgetdebatt
              vet att Miljöpartiet satte sig upp mot regeringen när man tyckte
              att migrationspolitiken gick åt fel håll. Men uppenbarligen gjorde
              ni inte det när det gällde återtagandeavtalen.
            </seg>
            <seg n="d20c34f2">
              Det skrevs återtagandeavtal på återtagandeavtal, men aldrig någonsin
              höjde Miljöpartiet rösten. Nu när vi har en borgerlig regering
              i det här landet höjer helt plötsligt Miljöpartiet rösten. Nu
              helt plötsligt är det fel med återtagandeavtal. Nu är det fel
              på återvändandearbetet, säger Bodil Ceballos. Det bedrivs inte
              på rätt sätt.
            </seg>
            <seg n="a522c7d2">
              Vad var den stora skillnaden då gentemot nu? Det får vi inte
              höra. Det tror jag att svenska folket skulle vara mycket intresserat
              av att få veta, eftersom vi har två olika alternativ som står
              mot varandra. De alternativen formas bland annat av våra respektive
              partier, Moderaterna och Miljöpartiet.
            </seg>
            <seg n="0263dbb5">
              Jag har respekt för den som säger att man vill ha fri invandring.
              Jag tycker att man kan diskutera den uppfattningen. Men jag har
              ingen respekt för den som innerst inne vill ha det och sedan försöker
              ta kringelkrokar i debatten för att komma fram till samma slutsats.
              Det är vad Bodil Ceballos gör.
            </seg>
            <seg n="0496dc71">
              Likaledes har jag stor förståelse för den som tycker att det
              är jobbigt att behöva återvända efter ett avslag på sin asylansökan.
              Men det bästa sättet att åstadkomma ett gott återvändande är att
              anslå pengar, vilket Miljöpartiet inte gör. Det är att stå upp
              för återtagandeavtalen så att man har ett organiserat system för
              återvändandet, vilket Miljöpartiet inte gör. Det är att ha ryggrad
              nog att stå upp för den reglerade invandringen som princip. Det
              gör inte Miljöpartiet heller.
            </seg>
            <seg n="cf0076f7">
              Det behövs ett organiserat återvändande. Det kommer Sverige att
              få med en fortsatt borgerlig regering. Vad vi kommer att få om
              olyckan är framme den 19 september vet inte jag. Men den här interpellationsdebatten
              har tydligt visat att på en punkt, när det gäller återtagandeavtal
              och återvändandearbetet, har den rödgröna röran åtskilligt med
              jobb framför sig om man ska uppnå någon form av enighet.
            </seg>
          </u>
          <note n="3ce93954">
            Överläggningen var härmed avslutad.
          </note>
          <note n="6ee4a4a6">
            7 § Hänvisning av ärenden till utskott
          </note>
          <note n="c98186eb">
            Föredrogs och hänvisades
          </note>
          <note n="70baa1f3">
            8 § Bordläggning
          </note>
          <note n="f3a859fc">
            Anmäldes och bordlades
          </note>
          <note n="5e6836d5">
            9 § Anmälan om interpellation
          </note>
          <note n="3f7584c8">
            Anmäldes att följande interpellation framställts
          </note>
          <note n="ed2ca126">
            den 19 februari
          </note>
          <note n="ef84a5aa">
            Veronica Palm
          </note>
          <note n="ae35a50b">
            Interpellationen redovisas i bilaga som fogats till riksdagens
            snabbprotokoll tisdagen den 2 mars.
          </note>
          <note n="fce253cd">
            10 § Anmälan om frågor för skriftliga svar
          </note>
          <note n="8ba33cfa">
            Anmäldes att följande frågor för skriftliga svar framställts
          </note>
          <note n="ed2ca126">
            den 19 februari
          </note>
          <note n="cf18c5df">
            Lars Johansson
          </note>
          <note n="cf457f0b">
            Ulla Andersson
          </note>
          <note n="cf18c5df">
            Lars Johansson
          </note>
          <note n="0485f671">
            Ameer Sachet
          </note>
          <note n="0485f671">
            Ameer Sachet
          </note>
          <note n="0485f671">
            Ameer Sachet
          </note>
          <note n="0485f671">
            Ameer Sachet
          </note>
          <note n="affa17c3">
            Inger Jarl Beck
          </note>
          <note n="96e0cfd2">
            Frågorna redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note n="e9e14862">
            11 § Anmälan om skriftligt svar på fråga
          </note>
          <note n="ee636d3f">
            Anmäldes att skriftligt svar på följande fråga inkommit
          </note>
          <note n="b22b9774">
            den 18 februari
          </note>
          <note n="fa7f08c1">
            Hans Olsson
          </note>
          <note n="03fa5fc2">
            Svaret redovisas i bilaga som fogats till riksdagens snabbprotokoll
            tisdagen den 2 mars.
          </note>
          <note n="1b3d71a4">
            12 § Kammaren åtskildes kl. 10.26.
          </note>
          <note n="a86b07ad">
            Förhandlingarna leddes av andre vice talmannen.
          </note>
          <note n="af52bd78">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
