<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--131</head>
          <docDate when="2009-06-03">2009-06-03</docDate>
        </div>
      </front>
      <body>
        <div>
          <note n="c1540c35">
            ﻿
          </note>
          <note n="d8b17c61">
            Riksdagens protokoll
          </note>
          <note n="2582c455">
            2009/10:131
          </note>
          <note type="date" n="98a383a6">
            Torsdagen den 3 juni
          </note>
          <note n="9167dbc7">
            Kl. 12:00 - 18:21
          </note>
          <note n="0f8ef978">
            1 § Val av justitieombudsman
          </note>
          <note n="cf2ac892">
            Företogs val av ny justitieombudsman.
          </note>
          <note type="speaker" n="2f5835bb">
            Anf. 1 BERIT ANDNOR (s):
          </note>
          <note n="bfe275c4">
            Fru talman! Konstitutionsutskottet har enhälligt föreslagit val
            av Lilian Wiklund till ny justitieombudsman från den 1 januari
            2011 för en period av fyra år.
          </note>
          <note n="0a2f9982">
            Lilian Wiklund är född 1949. Hon är en erfaren och respekterad
            jurist med bakgrund bland annat från olika delar av domstolsväsendet.
            Sedan 2008 är Lilian Wiklund kammarrättslagman i Kammarrätten
            i Helsingfors. Tidigare har hon varit expeditions- och rättschef
            i Finansdepartementet från 2001 och rådman vid Gävle tingsrätt
            från 1995.
          </note>
          <u who="Q4891887" xml:id="i-11a32e3b829128b4-0" n="a2b27aa5">
            <seg n="31d0978d">
              Justitieombudsmannen infördes i 1809 års regeringsform och firade
              200-årsjubileum under 2009. Justitieombudsmannen är en av våra
              viktigaste institutioner för att främja rättssäkerheten och höja
              den rättsliga kvalitetsnivån i myndighetsutövningen. JO-ämbetet
              röner ett stort intresse från resten av världen och är ett av
              Sveriges viktigaste bidrag till den internationella spridningen
              av idén om rättslig kontroll genom oberoende ombudsmannainstitutioner.
            </seg>
            <seg n="7c3edc4d">
              Det är därför med en djup respekt för ämbetet som jag som företrädare
              för konstitutionsutskottet med stor glädje föreslår Lilian Wiklund
              till justitieombudsman.
            </seg>
            <seg n="0d4c8e61">
              att svara för Riksrevisionens administrativa ledning
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="11bdeeae">
              Skälet till dröjsmålet är redan inbokade engagemang.
            </seg>
            <seg n="11bdeeae">
              Skälet till dröjsmålet är redan inbokade engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="11bdeeae">
              Skälet till dröjsmålet är redan inbokade engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="11bdeeae">
              Skälet till dröjsmålet är redan inbokade engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
            <seg n="11bdeeae">
              Skälet till dröjsmålet är redan inbokade engagemang.
            </seg>
            <seg n="11bdeeae">
              Skälet till dröjsmålet är redan inbokade engagemang.
            </seg>
            <seg n="306d3009">
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note n="d26785ec">
            Konstitutionsutskottet hade enhälligt föreslagit att kammarrättslagmannen
            Lilian Wiklund skulle väljas till ny justitieombudsman. Valet
            skulle avse tiden från och med den 1 januari 2011 till dess nytt
            val genomförts under fjärde året därefter.
          </note>
          <note n="87c0b3e2">
            Kammaren biföll konstitutionsutskottets förslag och valde därmed
            för tiden den 1 januari 2011 till dess nytt val genomförts under
            fjärde året därefter till
          </note>
          <note n="025f0611">
            justitieombudsman
          </note>
          <note n="abcf1484">
            2 § Ansvaret för Riksrevisionens administrativa ledning
          </note>
          <note n="b0d0f788">
            Från konstitutionsutskottet hade följande skrivelse inkommit:
          </note>
          <note n="d723d1b0">
            Konstitutionsutskottet har enhälligt beslutat föreslå riksdagen
            att riksrevisor Claes Norgren utses att fr.o.m. den 1 juli 2010
            svara för den administrativa ledningen av Riksrevisionen.
          </note>
          <note n="35138cd4">
            Berit Andnor
          </note>
          <note n="48b0522c">
            Konstitutionsutskottet hade enhälligt föreslagit att riksdagen
            från och med den 1 juli 2010 skulle utse Claes Norgren till att
            svara för Riksrevisionens administrativa ledning.
          </note>
          <note n="76f8a7c0">
            Kammaren biföll konstitutionsutskottets förslag och utsåg därmed
            från och med den 1 juli 2010 till
          </note>
          <note n="65f41bea">
            3 § Beslut om ärenden som slutdebatterats den 2 juni
          </note>
          <note n="8b471ae9">
            Punkt 1
          </note>
          <note n="1919764d">
            Punkt 2
          </note>
          <note n="578f923b">
            Punkt 4
          </note>
          <note n="34cde73a">
            Övriga punkter
          </note>
          <note n="8b471ae9">
            Punkt 1
          </note>
          <note n="1919764d">
            Punkt 2
          </note>
          <note n="9dffc407">
            Punkt 3
          </note>
          <note n="7382af4d">
            4 § Justering av protokoll
          </note>
          <note n="d2dcf7ee">
            Justerades protokollet för den 28 maj.
          </note>
          <note n="bb9614f7">
            5 § Anmälan om inkommet protokollsutdrag från utskott
          </note>
          <note n="c00927b0">
            Andre vice talmannen anmälde att ett utdrag ur prot. 2009/10:35
            från torsdagen den 6 maj i ärende om subsidiaritetsprövning av
            EU-förslag inkommit från näringsutskottet.
          </note>
          <note n="396a23b6">
            6 § Anmälan om fördröjda svar på interpellationer
          </note>
          <note n="c2adf517">
            Till riksdagen hade inkommit följande skrivelser:
          </note>
          <note n="22de0274">
            Interpellation 2009/10:397
          </note>
          <note n="74a85fcf">
            Interpellation 2009/10:397 Beskattning av föräldralediga
          </note>
          <note n="977baa52">
            Interpellationen kommer att besvaras måndagen den 28 juni 2010.
          </note>
          <note n="2198131f">
            Erik Nymansson
          </note>
          <note n="cb86cbd3">
            Interpellation 2009/10:402
          </note>
          <note n="8b11dbbc">
            Interpellation 2009/10:402 Pensionärers ekonomi
          </note>
          <note n="977baa52">
            Interpellationen kommer att besvaras måndagen den 28 juni 2010.
          </note>
          <note n="2198131f">
            Erik Nymansson
          </note>
          <note n="c35b4cb9">
            Interpellation 2009/10:406
          </note>
          <note n="be330d78">
            Interpellation 2009/10:406 Skattenivån
          </note>
          <note n="977baa52">
            Interpellationen kommer att besvaras måndagen den 28 juni 2010.
          </note>
          <note n="2198131f">
            Erik Nymansson
          </note>
          <note n="a0ed441b">
            Interpellation 2009/10:416
          </note>
          <note n="7ca0fdd1">
            Interpellation 2009/10:416 Ökade klyftor
          </note>
          <note n="977baa52">
            Interpellationen kommer att besvaras måndagen den 28 juni 2010.
          </note>
          <note n="2198131f">
            Erik Nymansson
          </note>
          <note n="d15f7fc0">
            Interpellation 2009/10:419
          </note>
          <note n="f999ef2f">
            Interpellation 2009/10:419 Tullverket
          </note>
          <note n="3cc8f695">
            Interpellationen kommer att besvaras tisdagen den 28 juni 2010.
          </note>
          <note n="2198131f">
            Erik Nymansson
          </note>
          <note n="9ea6b79c">
            Interpellation 2009/10:432
          </note>
          <note n="c919c468">
            Interpellation 2009/10:432 Regeringens ekonomiska familjepolitik
          </note>
          <note n="4014f530">
            Interpellationen kommer att besvaras tisdagen den 29 juni 2010.
          </note>
          <note n="ce261099">
            Marianne Jenryd
          </note>
          <note n="333edcd4">
            Interpellation 2009/10:435
          </note>
          <note n="de61ab58">
            Interpellation 2009/10:435 Barnens rätt till båda sina föräldrar
          </note>
          <note n="4014f530">
            Interpellationen kommer att besvaras tisdagen den 29 juni 2010.
          </note>
          <note n="ce261099">
            Marianne Jenryd
          </note>
          <note n="1cb86fa4">
            Interpellation 2009/10:436
          </note>
          <note n="dedea792">
            Interpellation 2009/10:436 Barnfattigdomen
          </note>
          <note n="f857642d">
            Interpellationen kommer att besvaras den 28 juni 2010.
          </note>
          <note n="2198131f">
            Erik Nymansson
          </note>
          <note n="7b14bf57">
            Interpellation 2009/10:441
          </note>
          <note n="f1474b9e">
            Interpellation 2009/10:441 Skattepolitiken
          </note>
          <note n="3cc8f695">
            Interpellationen kommer att besvaras tisdagen den 28 juni 2010.
          </note>
          <note n="2198131f">
            Erik Nymansson
          </note>
          <note n="4b14d8c1">
            Interpellation 2009/10:454
          </note>
          <note n="5e61d209">
            Interpellation 2009/10:454 Jämställdhetsbonus och kärnfamiljen
          </note>
          <note n="4014f530">
            Interpellationen kommer att besvaras tisdagen den 29 juni 2010.
          </note>
          <note n="ce261099">
            Marianne Jenryd
          </note>
          <note n="35395d01">
            Interpellation 2009/10:463
          </note>
          <note n="42241b72">
            Interpellation 2009/10:463 Finanspolitiska åtgärder
          </note>
          <note n="3cc8f695">
            Interpellationen kommer att besvaras tisdagen den 28 juni 2010.
          </note>
          <note n="2198131f">
            Erik Nymansson
          </note>
          <note n="1c5018b6">
            Interpellation 2009/10:464
          </note>
          <note n="5de462dc">
            Interpellation 2009/10:464 Jämställdhetsbonus vid adoption
          </note>
          <note n="4014f530">
            Interpellationen kommer att besvaras tisdagen den 29 juni 2010.
          </note>
          <note n="ce261099">
            Marianne Jenryd
          </note>
          <note n="1949e5d6">
            Interpellation 2009/10:468
          </note>
          <note n="bdcd3de9">
            Interpellation 2009/10:468 Skattesystemet och rättvisa skatter
          </note>
          <note n="977baa52">
            Interpellationen kommer att besvaras måndagen den 28 juni 2010.
          </note>
          <note n="2198131f">
            Erik Nymansson
          </note>
          <note n="4d35ad2c">
            Interpellation 2009/10:469
          </note>
          <note n="8f3c15ca">
            Interpellation 2009/10:469 En ekonomisk politik för bättre arbetsmarknad
            och fler jobb
          </note>
          <note n="977baa52">
            Interpellationen kommer att besvaras måndagen den 28 juni 2010.
          </note>
          <note n="2198131f">
            Erik Nymansson
          </note>
          <note n="f1682e7e">
            Interpellation 2009/10:477
          </note>
          <note n="740aa819">
            Interpellation 2009/10:477 En ojämlik sjukvård
          </note>
          <note n="4014f530">
            Interpellationen kommer att besvaras tisdagen den 29 juni 2010.
          </note>
          <note n="ce261099">
            Marianne Jenryd
          </note>
          <note n="5de0645d">
            Interpellation 2009/10:482
          </note>
          <note n="33ab95dd">
            Interpellation 2009/10:482 Jämlikheten och jämställdheten inom
            sjukvården
          </note>
          <note n="4014f530">
            Interpellationen kommer att besvaras tisdagen den 29 juni 2010.
          </note>
          <note n="ce261099">
            Marianne Jenryd
          </note>
          <note n="4c86952a">
            Interpellation 2009/10:495
          </note>
          <note n="28c1fb27">
            Interpellation 2009/10:495 Koldioxidskatten som ett effektivt
            verktyg i klimatarbetet
          </note>
          <note n="977baa52">
            Interpellationen kommer att besvaras måndagen den 28 juni 2010.
          </note>
          <note n="2198131f">
            Erik Nymansson
          </note>
          <note n="2847fdbf">
            7 § Hänvisning av ärenden till utskott
          </note>
          <note n="e5991ae4">
            Föredrogs och hänvisades
          </note>
          <note n="0832d045">
            den 28 juli
          </note>
          <note n="69f59d69">
            8 § Fiskeripolitik
          </note>
          <note n="e2e315d2">
            Föredrogs
          </note>
          <note type="speaker" n="723c7450">
            Anf. 2 JAN-OLOF LARSSON (s):
          </note>
          <u who="jan-olof_larsson_644820" xml:id="i-e86eae099e6a3e19-0" n="2bee2fcd">
            <seg n="70420d90">
              Fru talman! Nu går mandatperioden mot sitt slut, och det här
              är väl den sista fiskedebatten utskottet har. Fisket är en fråga
              som berör många människor, långt fler än dem som är direkt berörda
              av frågan.
            </seg>
            <seg n="9d0688ec">
              Fiskeripolitiken styrs till stora delar av vad som beslutas inom
              EU:s ram, på gott och ont. Det är inte alltför ovanligt att vi
              anser att alla dåliga beslut fattas i EU, och allt gott klarar
              vi av på hemmaplan.
            </seg>
            <seg n="60a2ccff">
              De stora fiskefrågorna handlar om den utfiskning som skett under
              flera decennier. I dag är det åtta av tio kommersiella arter som
              är hotade på grund av överfiske.
            </seg>
            <seg n="34eeb4ea">
              Vi exporterar vår dåliga fiskeripolitik genom att vi subventionerar
              en alltför stor fiskeflotta så att den kan fiska i andra länders
              vatten. På gammalt kolonialt vis tar vi för oss av andra länders
              fiskbestånd. Vi tar från länder som är i stort behov av fisken
              som proteinkälla men också utifrån arbetstillfällen.
            </seg>
            <seg n="c4cd78bc">
              Vi har svårt att komma överens inom EU, speciellt när ekonomiska
              intressen påverkas. Ett exempel är när vi ska skapa en gemensam
              förvaltningsplan för ålen, en art som är oerhört hotad. Inte ens
              i akuta lägen kan vi samlas till en gemensam förvaltningsplan,
              utan man är tvungen att genomföra nationella planer. Det är planer
              som troligen inte kommer att få någon större effekt annat än att
              de bara drabbar vissa nationers fiskare.
            </seg>
            <seg n="353202bf">
              En av de stora frågorna på hemmaplan är hur vi ska få lönsamhet
              i fisket. Det stora paradnumret för högerregeringen har varit
              att skänka bort våra gemensamma resurser inom det pelagiska fisket.
              Detta har skett genom att man infört så kallade försäljningsbara
              kvoter. Det var något som högerrepresentanten i utskottet var
              stark motståndare till ända till den dag då han med flera garanterades
              en viss andel av kvoten utan att behöva betala för den. Nu är
              han och högern positiva till att införa försäljningsbara kvoter
              även inom andra segment men bara under förutsättning att samma
              garantier gäller. Det framförde han i den senaste debatten här
              i kammaren.
            </seg>
            <seg n="18880e96">
              De kvoter som vi har skänkt har i sin tur kunnat säljas vidare.
              Syftet har varit att få ned antalet båtar för att öka lönsamheten
              för dem som är kvar.
            </seg>
            <seg n="92f9be14">
              Fru talman! För några veckor sedan fick vi se resultatet av en
              sådan försäljning via en uppföljning i ett tv-program. Kvoter
              såldes för 60 miljoner. Inga krav ställdes på att fartyget skulle
              tas ur fisket. Därför kunde ägaren ta sitt fartyg och köra ned
              till Afrikas kust och fiska i vatten som är ockuperade av Marocko.
            </seg>
            <seg n="f2ca0ade">
              Vi har alltså skänkt 60 miljoner kronor för att någon ska fortsätta
              fiska någon annanstans i världen. Man kan undra varför inte krav
              ställdes på att fartyget skulle skrotas. Nu fortsätter samma fisketryck,
              men det är andra individer som drabbas.
            </seg>
            <seg n="33cfef8e">
              Hade vi, staten, auktionerat ut kvoterna till högstbjudande kunde
              vi sedan ha använt pengarna till att köpa upp och skrota de fartyg
              som i dag fortsätter att fiska. Det hade varit en betydligt mer
              effektiv åtgärd. Då hade vi inte bara ökat lönsamheten utan även
              minskat fisketrycket.
            </seg>
            <seg n="f19a0d87">
              En annan så kallad fin affär som den borgerliga regeringen har
              genomfört är att man har satsat 54 miljoner på att skrota torskbåtar.
              Sex båtar löstes ut med 54 miljoner, och fiskerätten drogs in.
              Detta motsvarade 57 fiskeransoner som skulle fördelas på de kvarvarande
              båtarna. Men man hade inte begränsat tillträdet till torskfisket.
              Nya båtar kom till, eftersom båtar under tio meter har fritt tillträde.
              Andra bytte upp sig och fick utökade tillstånd.
            </seg>
            <seg n="215c8c66">
              Summan av kardemumman var att lönsamheten inte ökade, och de
              54 miljonerna var bortkastade skattepengar. De berörda fiskarna
              ansåg att man kunde ha kastat pengarna rätt i sjön i stället.
              En annan fiskare föreslog att pengarna kunde ha skänkts till Cancerfonden,
              så de hade gjort någon nytta.
            </seg>
            <seg n="0cb6760f">
              Detta är några exempel på fiskeripolitik som vi inte kan lasta
              EU för. Dessa åtgärder är regeringens och endast regeringens ansvar.
            </seg>
            <seg n="3730d8e3">
              Fru talman! Det har nu gått en mandatperiod med borgerlig fiskeripolitik.
              Hur vill man då forma det svenska fisket?
            </seg>
            <seg n="2004b309">
              Jordbruksministern brukar hänvisa till att fisket är en EU-angelägenhet,
              vilket är rätt. Men det innebär inte att vi inom dessa ramar kan
              forma ett fiske som strävar mot ett ökat ansvarstagande.
            </seg>
            <seg n="4b266b56">
              Bruka utan att förbruka är regeringens slagord. Men hur vill
              ni komma dit?
            </seg>
            <seg n="173e3f99">
              Synen på fisket bör förändras. Fiskaren måste gå från att enbart
              vara en skördare till att bli en naturbrukare. Fiskaren måste
              bli en tydligare del av förvaltningen och den som kommer med förslag
              på lösningar. Och det kan ske med två medel: En biologisk grundutbildning
              med återkommande uppdatering i samband med förnyelse av yrkesfiskelicensen
              och en öppen och konstruktiv dialog mellan fiskare och forskare.
            </seg>
            <seg n="b4f5d275">
              Om man enas om målen och skapar en samsyn om vart man vill är
              jag ganska säker på att fiskarna kommer att vara med och finna
              lösningar som kommer att ha en bättre precision och genomslagskraft
              än dagens fiske. Fiskaren måste bli en del av lösningen.
            </seg>
            <seg n="9363b92b">
              Fru talman! Synen på rätten till fisket måste ändras. Möjligheten
              att fiska är ingen självklar rättighet utan snarare en förmån
              som man får nyttja genom att man tecknar ett avtal eller ett kontrakt.
              Det ska mer vara en form av arrendekontrakt där fiskaren vet att
              om man sköter sig får man det förnyat. Bryter man mot avtalet
              kan det sägas upp.
            </seg>
            <seg n="1d064f02">
              Målsättningen bör vara att komma fram till förvaltningsmodeller
              som innebär att en överträdelse som en fiskare gör primärt inte
              är ett brott mot Fiskeriverkets bestämmelser utan ett brott mot
              fiskarens egna kolleger.
            </seg>
            <seg n="188320a6">
              Att aktivt stimulera till att skapa självständiga grupperingar
              i form av exempelvis producentorganisationer kan ha en både förvaltande
              och marknadsanpassande roll. Marknadsprofilering och miljömärkning
              är en drivkraft som bättre bör kunna utnyttjas. Det finns i dag
              många fiskare som känner behov av att utveckla och stärka marknadsprofilen.
              De vill kunna gå rakryggade och känna sig stolta över vad de gör.
              I princip är allt svenskt fiske, förutom det pelagiska, känsligt
              för marknaden.
            </seg>
            <seg n="a4f66eaa">
              Det är fråga om att föra en dialog och lägga mer energi på att
              få en samsyn i hur fisket ska förvaltas. Med en konsensus kommer
              också ökad legitimitet för förvaltningsåtgärder. Med en ökad legitimitet
              kan man också nyttja fiskets egenkontroll för en bättre efterlevnad.
              Därför bör också landningsuppgifterna göras offentliga.
            </seg>
            <seg n="30e95b4d">
              Fru talman! Det finns en mängd åtgärder vi har möjlighet att
              initiera inom svenskt fiske och svensk fiskeripolitik, oavsett
              om det är ett övergripande EU-ansvar. Det handlar oftast om att
              ha viljan, att ha förmågan och att ha politiskt mod.
            </seg>
          </u>
          <note n="b8b94192">
            Fru talman! Jag yrkar bifall till reservation nr 6.
          </note>
          <note type="speaker" n="649706d4">
            Anf. 3 TINA EHN (mp):
          </note>
          <u who="Q4945880" xml:id="i-1c94344badd5f419-0" n="d56e5c43">
            <seg n="1df923d6">
              Fru talman! Vi debatterar fiskeripolitik, och det har vi gjort
              några gånger under mandatperioden. Där finns dels regeringens
              skrivelse, dels motioner från allmänna motionstiden.
            </seg>
            <seg n="7a898538">
              Min reflexion är att det är en stor skillnad mellan 2006 och
              2010 när vi debatterar fiskeripolitiken. Jag ser en stor skillnad
              i hur man ser på naturresursen fisk. Jag är glad att det känns
              så. Det finns trots det mycket kvar att göra.
            </seg>
            <seg n="371fa864">
              Havet består, som bekant, av ekosystem. Fisken är en del av dessa
              ekosystem. Vissa fiskar ligger högt i havets näringskedja och
              andra ligger längre ned. Vi människor äter lite av varje, men
              vi har en förkärlek för toppen. Torsken tillhör toppredatorerna
              och är eftertraktad. Det har också lett till att vi har ett svagt,
              sårbart bestånd i våra hav. Vi har fiskat torsk, stora, mellanstora,
              allt mindre, och vi har fiskat upp mycket ibland det mesta. De
              stora honorna finns det inte så många av.
            </seg>
            <seg n="e58ec4f6">
              Diskussionerna i dag handlar mycket om selektiva redskap, high
              grading, utkast, begränsningar av olika mått och tid, storlek
              på fisken som tas upp. Det är något av ett pussel som ska hantera
              både fisket som näring och fisket som en naturresurs. Det är en
              resurs som är förnybar så länge man inte förändrar spelreglerna
              i ekosystemen för mycket så länge pusselbitarna behåller sin ursprungliga
              form något så när.
            </seg>
            <seg n="9f5bb30f">
              Men det är ett alldeles för högt uttag av fisk. Det finns en
              syn på havet som oändligt, något som aldrig tar slut, något som
              man kan både hämta fisk ur och dumpa sopor och avfall och spola
              ut avloppsvatten i om än renat i olika grad.
            </seg>
            <seg n="ce47d007">
              Men synen har förändrats och synen förändras. Det är både bra
              och nödvändigt. Vår politiska roll är att ligga i framkanten för
              att se till att resurserna, ekosystemen, bär i framtiden för framtida
              generationer. Det är just därför det är viktigt att vi följer
              upp våra politiska beslut som vi har sagt ska leda åt ett visst
              håll, till exempel ett långsiktigt hållbart fiske, så att kommande
              generationer också får något på kroken.
            </seg>
            <seg n="c6dc5f59">
              Fisket, den gemensamma resursen, har alla ansvar för, men ännu
              större ansvar har de som lever på och utnyttjar resursen.
            </seg>
            <seg n="251d9534">
              Jag tänkte ta upp några saker som finns med i betänkandet och
              i reservationerna i betänkandet, till exempel fiskefria områden.
            </seg>
            <seg n="3f2b4eb9">
              Jag var i förra veckan tillsammans med några från fiskeriutskottet
              i Europaparlamentet i Bohuslän. Vi var där tillsammans med Miljöpartiets
              ledamot Isabella Lövin. Jag var med och studerade bland annat
              det som kallas 8 fjordar. Det är ett projekt precis i mina egna
              hemtrakter. Det är ett samarbetsprojekt där kommunerna Kungälv,
              Tjörn, Orust, Stenungsund och Uddevalla deltar tillsammans med
              olika organisationer. Kommunerna har sammanställt och tillgängliggjort
              information om fjordarna, bland annat den biologiska särarten
              och de värdefulla miljöerna som finns där vattenbruket, fisket,
              friluftslivet och samhällsplaneringen. Man har som mål att vara
              med och bidra till att uppnå det nationella miljömålet Hav i balans
              samt levande kust och skärgård.
            </seg>
            <seg n="58af06ac">
              Det här var ett positivt och intressant möte. Jag tror att de
              deltagande parlamentarikerna var fascinerade. Vi var ute i båtar
              och tittade på rev där det fanns ett antal stora torskar vi kunde
              se dem på ekoloden som gömde sig i reven. Det var ett målande
              exempel på gott samarbete. Nu närmar man sig varandra mer än jag
              upplever har skett tidigare.
            </seg>
            <seg n="20c2351c">
              Jan-Olof tog också upp frågan om förvaltningsplanerna för ålen.
              I projektet 8 fjordar släppte man i går ut ungefär 90 000 ålyngel
              i Havstensfjorden. Det här är ett skakigt projekt, och man vet
              inte hur det kommer att gå. Men det är något som kan bidra till
              att stärka ålens möjligheter att överleva och kanske växa till
              sig.
            </seg>
            <seg n="263c94b9">
              Man vet en del om ålen, men man vet inte riktigt så mycket som
              man skulle önska. Det finns ett antal teorier; att den ska ha
              fiskats för mycket, att uppväxtområdena har blivit färre i takt
              med vattenkraftens utbyggnad, nya parasiter, dessutom att den
              skulle vara känsligare för miljögifter än andra. Framför allt
              är det under de senaste 30 åren som den kraftiga reduktionen av
              ål har skett. Den invandrade glasålen i Sverige har enligt forskarna
              minskat med 9799 procent. Det är oerhört mycket. Man har tidigare
              utsatt ål på ostkusten, och det har visat sig ge en viss effekt.
              Vi får hoppas att projektet blir bra.
            </seg>
            <seg n="ef5da101">
              De problem vi ändå har hänger mycket ihop med fiskeflottans överkapacitet
              och storlek. Den borde anpassas till de existerande fiskbestånden.
              Vi kan se att det är något svårt att få till.
            </seg>
            <seg n="4829cb62">
              Vi i Miljöpartiet har tidigare många gånger nämnt att fiskerikontrollerna
              inte ger de effekter som förväntas. Vi alla hänvisar till den
              vetenskapliga rådgivningen, men den tolkas lite olika ibland.
              Konsumentinformationen är viktig, precis som Jan-Olof nämnde tidigare.
              Vi från oppositionens sida tycker att det är viktigt att konsumenten
              har rätt att veta för att vara den kraft konsumenten är och vi
              många gånger ser effekter av.
            </seg>
            <seg n="36db6569">
              Jag tänkte också nämna frågan om grönt kort för yrkesfiskare.
              Det är ett förslag som också kommer från vår parlamentariker Isabella
              Lövin. Hon har på ett effektivt sätt jobbat med fiskeripolitik.
              I motionen står det att havet är en allmän resurs, men att med
              ökande storskalighet och effektivitet i fisket har de ekologiska
              och miljömässiga problemen blivit mer uppenbara. Sedan 1950-talet,
              då industrifisket tog fart på allvar i världshaven, har mängden
              stora rovfiskar minskat med 7090 procent. Ekosystem förändras
              radikalt genom att toppredatorerna lax, tonfisk och torsk har
              avlägsnats och genom att bottenvegetationen har skadats på grund
              av trålfiske i känsliga områden.
            </seg>
            <seg n="a2596b75">
              Samtidigt har debatten fastnat i en djup misstänksamhet och stor
              oförståelse mellan marinbiologer och yrkesfiskare. Därför är det
              här en öppning för en större förståelse mellan forskare och yrkesfiskare,
              och det är helt avgörande för att skapa en framtida fiskeförvaltning
              som vilar på forskningens bästa bedömningar av ekosystemen. Det
              gör också yrkesfisket mer delaktigt på ett positivt sätt. Ett
              sådant exempel har vi på västkusten och Kosterhavets nationalpark,
              där man har fört över de här misstänksamheterna till kunskaper
              i stället.
            </seg>
            <seg n="14d17e76">
              Jag ska i alla fall säga någonting om fiskeriavtalen. Vi har,
              precis som Jan-Olof sade, fått ett program, och vi har kunnat
              läsa om effekterna av det.
            </seg>
            <seg n="7e926aea">
              Jag vet inte hur många som har läst den här rapporten som Svenska
              Naturskyddsföreningen gav ut. Det är en ganska skrämmande historia
              om hur naiva vi är många gånger när vi sitter och diskuterar de
              här avtalen. I rapporten börjar man med att säga: Låt mig ställa
              några frågor, och jag menar dem på fullt allvar! Varför köper
              EU inte fiskerätter av Norge? Hur många är norrmännen, hur mycket
              fisk har de? Skulle det inte vara enklare att köpa fiskevatten
              av dem istället för av oss? När du har svaret på frågan varför
              Norge inte säljer sin fisk, har du också svaret på varför ett
              fattigt land som Mauretanien säljer sin fisk. Och jag vet att
              vi har diskuterat Mauretanien i utskottet.
            </seg>
            <seg n="7b1a931d">
              Med detta vill jag bara säga att jag naturligtvis ställer mig
              bakom alla Miljöpartiets reservationer, men för tids vinnande
              yrkar jag bifall bara till reservation 1.
            </seg>
          </u>
          <note type="speaker" n="06698434">
            Anf. 4 RUNE WIKSTRÖM (m):
          </note>
          <note n="29063249">
            Fru talman! Till att börja med yrkar jag bifall till utskottets
            förslag och avslag på oppositionens reservationer.
          </note>
          <u who="Q6241709" xml:id="i-6ba1e748aa021846-0" n="4066b1ab">
            <seg n="03daf92f">
              Grunden för fiskerinäringen är beståndet i våra hav och sjöar.
              Därför måste våra hav och sjöar förvaltas väl och förvaltas långsiktigt,
              så att lika långsiktigt företagande som syftar till en högkvalitativ
              produktion av nyttigt livsmedel kommer konsumenterna till del.
            </seg>
            <seg n="f0713ea6">
              Alliansregeringens mål med fiskeripolitiken kan sammanfattas
              med att vi ska bruka utan att förbruka. Därför ska fiskerinäringen
              ges förutsättningar att långsiktigt vara en viktig komponent i
              landsbygdens ekonomi.
            </seg>
            <seg n="d7e31401">
              Det är viktigt att komma ihåg att människan är en del av naturen.
              Människan påverkar sin omgivning precis som andra arter påverkar
              sin omgivning. Här ska man inte glömma bort att säl och skarv
              har en påverkan på fiskbestånden direkt och även på människans
              möjligheter att nyttja fisken för egen del. En rimlig och hållbar
              förvaltning av både säl och skarv är därför alliansregeringens
              mål.
            </seg>
            <seg n="c3fb009d">
              Alla verkar krama det småskaliga kustfisket. Men glöm inte att
              det då också måste ges förutsättningar att verka under rimliga
              och hållbara villkor. En nyetablering av småskaligt fiske måste
              komma till stånd inom befintligt kvotsystem. Ett utökat fiske
              på torsk, piggvar och lax med passiva redskap ska kunna göra underverk
              för det småskaliga kustfisket. Därför duger det inte att komma
              med ogenomtänkta påbud som ytterligare försvårar yrkesfiskarens
              situation.
            </seg>
            <seg n="46bd926e">
              En enkel sak som att tillåta ålfiskelicenser att följa med i
              samband med generationsskifte i fisket borde vara en självklarhet.
              Ett annat konkret exempel vore att de kustfiskare som fått torskfiskelicens
              i område 29 Östersjön är indelad i olika rutor, och område 29
              sträcker sig från Gotland och långt österut i Östersjön i stället
              fick torskfiskelicenser i område 27, alltså det område som ligger
              nära kusten. Då skulle vi kunna få fart på det småskaliga fisket
              och få en näring med framtidstro. Det är en fråga som nu är under
              diskussion. Det kustnära fisket hör kusten till och inte ute i
              havet.
            </seg>
            <seg n="950618b0">
              Det var ett stort fiskarmöte i förra veckan som Jordbruksdepartementet
              hade kallat till och där småfiskare från hela kusten deltog. Där
              framkom många förslag som man nu ser över på departementet och
              som kan ligga till grund för en framtida småskalig fiskeripolitik.
            </seg>
            <seg n="943157ac">
              Vi måste lita till vad forskningen säger. Ices rekommendationer
              ska följas. Vi måste därför specifikt på fiskets område ha ett
              system som snabbare anpassar sig efter ändrade förutsättningar.
              Vi måste helt enkelt snabbare anpassa kvoter och tillstånd efter
              hur fiskbestånden ändras.
            </seg>
            <seg n="2d3b33f5">
              På sikt är det rimligt att subventioner till näringen fasas ut.
              Men detta måste ske på ett sådant sätt att inte en redan hårt
              pressad näring åderlåts än mer. Om till exempel bränslebeskattningen
              på fiskebåtar ska ändras måste det ske i hela EU och inte bara
              ensidigt i Sverige. Allt annat leder enbart till en utslagning
              av svenskt fiske.
            </seg>
            <seg n="b59dfa1c">
              Fru talman! Torskbeståndet börjar nu åter att öka efter att ha
              varit nere på en låg nivå, och det är inte minst på grund av att
              vi har fleråriga förvaltningsplaner och beslut om selektivitet
              i trålredskapen. Vi har nu också förbud mot så kallad high grading,
              där mindre exemplar kastas över bord för att man hoppas att man
              ska få lite mer och större fiskar vid nästa tråldrag. Men när
              torsken återhämtar sig ser vi nu att andra arter börjar minska.
              Jag ser själv med förfäran hur abborre, gädda och sik sedan ett
              antal år tillbaka kraftigt har minskat.
            </seg>
            <seg n="d9e08bf0">
              Turistnäringen är viktig för Sverige och måste ges möjligheter
              att verka på ett sådant sätt att skador på miljön eller annans
              egendom minimeras. Fiske på annans vatten bör ske med vattenägarens
              tillstånd, speciellt om fisket har en kommersiell koppling. Annars
              urholkas äganderätten och äganderätten mister sitt värde.
            </seg>
            <seg n="e4176f95">
              Alliansregeringen vill att yrkesfisket får ett system som minimerar
              fiskeansträngningarna, dels genom att utkasten minskar, dels genom
              att fiskaren får möjlighet att nyttja sin egen kompetens bättre.
            </seg>
            <seg n="a8ae1c0c">
              I Östersjön har vi sedan i april i år ett kvartalskvotsystem.
              Detta underlättar naturligtvis enormt för yrkesfiskarna att planera
              sin verksamhet, samtidigt som utkasten kommer att minska och likaså
              bränsleförbrukningen.
            </seg>
            <seg n="f14435cc">
              Det svenska fisket är baserat på bruket av naturresurser och
              på företagsamhet på naturens egna villkor. All företagsamhet,
              särskilt sådan på landsbygden, måste ha framtidstro för att lyckas
              i sitt entreprenörskap.
            </seg>
            <seg n="6d9291b1">
              Alliansregeringen har bidragit till förverkligandet av fiskeresurser
              och har genom både nya förvaltningsplaner på EU-nivå och en ändamålsenligt
              genomförd lagstiftning på nationell nivå nått ett läge där tillväxt
              i fiskbestånden kan skapa grund för tillväxt i ekonomin, för fiskeföretag
              och kringverksamheter runt dessa.
            </seg>
            <seg n="da384b21">
              Genom ett aktivt förhandlande i EU, en lyhördhet för biologiska
              förutsättningar och näringens önskemål har alliansregeringen lagt
              grunden för en hållbar fiskerinäring i Sverige. Tillsammans med
              andra landsbygdsnäringar vill Alliansen fortsätta att bygga vidare
              på en sund plattform med mindre byråkrati och stora krav på ansvar
              i näringen, från producentled till slutkonsument, genom att föreslå
              villkor som bygger och skapar värden i hela kedjan.
            </seg>
            <seg n="5c748263">
              Oppositionen tog här upp problematiken med ålen. Jag är ingen
              vetenskapsman på området, men jag har fiskat ål i hela mitt liv.
              Och det märkliga är att man inte ser någon skillnad i fångststorlekar,
              och man ser ingen skillnad i storlekssammansättningen på ålen
              nu jämfört med vad jag såg för 30 år sedan. Så någonting är det
              som inte stämmer när det gäller mina erfarenheter och det som
              vetenskapen har kommit fram till.
            </seg>
            <seg n="3e2cb94e">
              Vad vi däremot är helt tvärsäkra på är att vattenkraften är en
              mycket stor predator på ålen. Det är minst 25 år sedan jag första
              gången stod i en talarstol och påtalade detta, men då fick jag
              bara till svar: Det finns ingenting i vattendomarna som säger
              att vi behöver ta någon hänsyn till det här. Nu har man äntligen,
              särskilt från Vattenfalls sida, börjat ta stor hänsyn till detta.
              Man forskar och gör allt för att försöka göra rundleder och allt
              vad det är för att fisken ska kunna komma förbi.
            </seg>
            <seg n="208baffa">
              Jan-Olof Larsson tog upp att jag en gång i tiden var emot försäljningsbara
              kvoter, och det var jag. Jag var en stark motståndare till försäljningsbara
              kvoter. Men när jag tillsammans med fiskeorganisationerna var
              med och tog fram de försäljningsbara kvoterna visade det sig,
              i motsats till vad jag befarade, att det småskaliga fisket var
              den stora vinnaren på detta. Det blir en viss koncentration uppe
              i toppen av fiskarkåren, och det är inget att göra åt. Det småskaliga
              fisket som sysselsätter den stora mängden fiskare blir dock den
              stora vinnaren.
            </seg>
            <seg n="dac27931">
              Jan-Olof Larsson nämnde också båtarna som såldes ut för 60 miljoner
              kronor och sedan fortsatte fiska i andra nationers vatten. Det
              här skedde vid mitten av 90-talet med Fiskeriverkets goda minne.
              Jag håller dock med om att reglerna för fiske i tredjelands vatten
              måste ses över, för jag är inte alls nöjd med det som sker på
              vissa områden.
            </seg>
            <seg n="178340f0">
              Vad gäller skrotningen håller jag med Jan-Olof Larsson till fullo.
              Skrotningen har inte fungerat, och det är illa. Ska skrotningen
              vara av nytta ska den som skrotar sluta fiska. Förr lär det inte
              få någon effekt.
            </seg>
          </u>
          <note type="speaker" n="3105c9fd">
            Anf. 5 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-e86eae099e6a3e19-1" n="2bee2fcd">
            <seg n="f9798167">
              Fru talman! Jag och min kollega Lars Tysklind hade förmånen att
              få diskutera framtidens fiskeripolitik i Bryssel i tisdags. De
              andra länderna höll fortfarande på att fördela fiskeresurser som
              inte finns. När jag nu hör Rune Wikström fortsätter han på samma
              sätt att fördela fiskeresurser som inte finns. Dessutom säger
              han att han helt saknar förtroende för forskarna eftersom deras
              rön inte stämmer med hans erfarenheter.
            </seg>
            <seg n="ffab5490">
              Rune Wikström talar om generationsskifte och fiskeförvaltning
              för ålfisket. Regeringen har gått med på ett antal nationella
              förvaltningsplaner som inte helt stämmer överens med varandra.
              Jag har alltid sagt, och det kom på tapeten den gången vi skulle
              ha ett torskfiskestopp, att det är viktigt att man tar ett gemensamt
              beslut i EU. Nu har man beslutat att ålen ska förvaltas, men det
              kan göras på 27 olika sätt. De som blir drabbade av detta är svenska
              ålfiskare. Om de åtminstone blivit drabbade på grund av förbättring
              av ålbestånden, men jag är inte säker på att så blir fallet.
            </seg>
            <seg n="a8ac123e">
              Rune Wikström tog också upp bränslesubventionerna. Oppositionen
              är helt införstådd med att om bränslesubventionerna ska bort ska
              de bort i hela EU. Det är lika lätt att fylla bränsle i Danmark
              och Finland som i Sverige. Om det ska få någon effekt ska det
              bort för alla.
            </seg>
          </u>
          <note type="speaker" n="0608dc92">
            Anf. 6 RUNE WIKSTRÖM (m) replik:
          </note>
          <u who="Q6241709" xml:id="i-4cde32d36a42e839-0" n="4066b1ab">
            <seg n="6f85ed25">
              Fru talman! Jan-Olof Larsson tog upp att jag vill fördela fisk
              som inte finns. Vi gav försäljningsbara kvoter på strömmingen,
              och det finns tämligen gott om strömming i Östersjön. Den resursen
              var alltså inte särskilt svår att fördela.
            </seg>
            <seg n="23b7190a">
              I början av 2000-talet låg torskbeståndet på en klen nivå i Östersjön,
              men det var en naturlig svacka. Redan 2003 såg jag att torsken
              började återhämta sig, och nu har vi ett gott torskbestånd. Det
              ligger över medelvärdet. Jag ser därför inga problem med att vi
              fördelar även en viss kustkvot till det småskaliga fisket. Det
              är av yttersta vikt att det småskaliga fisket får en kvot att
              fiska på där de inte behöver tänka på en massa olika tillstånd
              och så vidare. Ge det småskaliga kustfisket de 35 procent de har
              och låt dem fiska på det.
            </seg>
            <seg n="e875dfd2">
              Vad gäller bränslesubventionerna har vi helt gemensamma idéer,
              så det behöver inte diskutera.
            </seg>
          </u>
          <note type="speaker" n="e8ceb3a3">
            Anf. 7 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-e86eae099e6a3e19-2" n="2bee2fcd">
            <seg n="45583d27">
              Fru talman! Det jag menade med att vilja fördela fiske som inte
              finns var att du, Rune, pläderade för generationsskifte inom ålfisket
              och så vidare. Det är svårt att fördela något som inte finns.
            </seg>
            <seg n="bc144cde">
              Du sade att du inte märkt någon skillnad under dina 30 år som
              fiskare, Rune. Trots det agiterade du mot att en massa ål mals
              sönder i vattenkraftverken. Det går inte riktigt ihop. Antingen
              påverkar turbinerna något eller så gör de det inte. Menar du att
              ålfisket hade kunnat öka betydligt om vi inte haft vattenkraft
              och bestånden varit garanterade? Jag tror inte att situationen
              är så enkel, Rune.
            </seg>
            <seg n="62cde398">
              En annan fråga som Rune Wikström har drivit handlar om minimimått.
              Jag läste i ert förslag att ni vill sänka minimimåttet på kejsarhummer
              till 8 ½ centimeter för att minska utkastet. Och det är klart,
              tar vi bort minimimåttet helt och hållet för torsk, kejsarhummer
              och så vidare får vi inte kasta något.
            </seg>
            <seg n="b0b01f64">
              Hur resonerar du i fråga om detta, Rune? Du har pläderat för
              ett ökat mått på torsken, men på kejsarhummern ska du minska måttet.
            </seg>
          </u>
          <note type="speaker" n="bf847ecd">
            Anf. 8 RUNE WIKSTRÖM (m) replik:
          </note>
          <u who="Q6241709" xml:id="i-4cde32d36a42e839-1" n="4066b1ab">
            <seg n="842eb230">
              Fru talman! Generationsskiftet för ålfisket är en självklarhet.
              Det bör följa med ett fiske. Det är många fiskare utefter kusten
              som är beroende av ålfiske.
            </seg>
            <seg n="1a813dce">
              Jag vet en fiskare som är 85 år. Han har fiskat ihop med sin
              son så länge grabben har funnits. Nu kommer detta fiske att bli
              utslaget, för den gamle fiskaren orkar inte längre. Gården har
              alltid levt av fiske, men den försvinner nu. Blir det ett beslut
              om att man inte ska få ärva detta måste det också hända på EU-nivå.
            </seg>
            <seg n="87f19df0">
              Minimimåttet har vi drivit, och det är ganska bra. Danskarna
              vill dock inte ha något minimimått alls bara för att slippa utkasten.
              Det är en linje man kan driva. Jag vill gärna att den fisk som
              läggs i kyldiskarna ska ha ett skapligt minimimått, men jag vill
              förstås inte att matnyttig fisk kastas. Man måste överväga vad
              som är rätt och fel här, och det är mycket svårt.
            </seg>
            <seg n="d740315e">
              Det mesta står i vårt fiskeprogram som vi är väldigt överens
              om.
            </seg>
          </u>
          <note type="speaker" n="c44d618a">
            Anf. 9 TINA EHN (mp) replik:
          </note>
          <u who="Q4945880" xml:id="i-1c94344badd5f419-1" n="d56e5c43">
            <seg n="42be4c64">
              Fru talman! Rune talade om ålen. Det är svårt att diskutera ålen
              i bestämda termer eftersom vi inte har någon säker vetenskap om
              hur det ser ut. Den vetenskap vi har visar dock att den invandrade
              glasålen har reducerats med ungefär 9799 procent de senaste 30
              åren.
            </seg>
            <seg n="6fe8cb8b">
              Rune sade själv att vi kan vara säkra på en sak, och det är vattenkraften.
              Det håller jag med om, och det är en av anledningarna till att
              Miljöpartiet inte har velat bygga ut den småskaliga vattenkraften.
              Detta har dock Rune och hans allianskompisar genomfört nu genom
              gröna certifikat för vattenkraften. Hur försvarar Rune det?
            </seg>
            <seg n="754497b4">
              Jag vet inte så väldigt mycket om hur allt fungerar i de biologiska
              systemen, men jag vet att man pratar om att bygga laxtrappor och
              cirkulation runt kraftverkens söndermalande käftar. De ska ju
              ned också och då följer de strömmen den snabbaste vägen. Detta
              är inte gratis. Det projekt på västkusten som jag pratade om där
              man sätter ut glasål kostar 1 miljon kronor. Det är inte gratis
              att restaurera våra hotade arter.
            </seg>
          </u>
          <note type="speaker" n="c02b0d44">
            Anf. 10 RUNE WIKSTRÖM (m) replik:
          </note>
          <u who="Q6241709" xml:id="i-4cde32d36a42e839-2" n="4066b1ab">
            <seg n="97618b26">
              Fru talman! Tina tar upp frågan om ålen. Det är naturligtvis
              bekymmersamt med de resultat som forskningen får fram. Från fiskets
              sida har vi inte samma resultat som de forskningen har fått fram.
            </seg>
            <seg n="3e3d2370">
              Men det finns något som är bekymmersamt när det gäller att sätta
              ut glasål. I vattendomarna står det att vattenkraften ska kompensationssätta
              högt ovanför kraftverken. Man sätter ut en mängd ål långt upp
              i vattensystemen. Där växer ålen tills den ska vandra ut igen.
              Vad händer då? Den kanske har tio kraftverk att passera. Om den
              råkar klara nio kraftverk åker den dit i det tionde. Det är alltså
              ett resursslöseri som är ganska anmärkningsvärt.
            </seg>
            <seg n="9bb6544a">
              Du nämner småskalig vattenkraft. Man ska inte kunna bygga ut
              vilket vattenflöde som helst. Det handlar i första hand om sådana
              som redan är ianspråktagna och där det finns gamla dammar. Det
              kan ha varit alla möjliga grejer i vattendragen. Det är sådana
              som man eventuellt ska kunna restaurera och använda i framtiden.
              De är liksom redan förstörda. Det ska krävas att man ska ha vandringsvägar
              förbi. Man ska ha ett visst förbiflöde så att vandringsfisken
              kan ta sig fram. Det gäller naturligtvis också ålen. Men det är
              väldigt svårt att leda tillbaka fisken rätt väg.
            </seg>
          </u>
          <note type="speaker" n="3b87f65e">
            Anf. 11 TINA EHN (mp) replik:
          </note>
          <u who="Q4945880" xml:id="i-1c94344badd5f419-2" n="d56e5c43">
            <seg n="9f1c1eab">
              Fru talman! Det var ju delvis ett försvar. Många av dem som är
              biologiskt kunniga säger att den småskaliga vattenkraftens utbyggnad
              hotar många av våra viktiga arter. Vi vet ju att ålen är en hotad
              art. Det är ganska uppenbart att det hänger ihop.
            </seg>
            <seg n="ac5119c4">
              Vår okunskap när det gäller ål är stor. Det har vi redan talat
              om. Om vi ska vidta åtgärder som räddar arterna kostar det otroligt
              mycket pengar. I ett projekt på ostkusten där man tidigare har
              satt ut ål visade det sig att de hade svårt att hitta ut ur Östersjön
              för att komma vidare till Sargassohavet. Det visar att vår okunskap
              är stor när det gäller ål. Man försöker nu sätta ut 90 000 yngel
              på västkusten. Man räknar med att kanske 15 procent kommer att
              överleva. Det är alltså ett mycket stort hot i deras livsmiljöer.
              Vattenkraften är ett.
            </seg>
          </u>
          <note type="speaker" n="c22cda8d">
            Anf. 12 RUNE WIKSTRÖM (m) replik:
          </note>
          <u who="Q6241709" xml:id="i-4cde32d36a42e839-3" n="4066b1ab">
            <seg n="68a6a629">
              Fru talman! Jag håller med Tina när det gäller utbyggnaden av
              den småskaliga vattenkraften. Om det missbrukas kan det hota ekologin
              i området. Det är ingen tvekan om det. Men jag ser inte att det
              är någon större risk för det i och med att man har kravet att
              vattendraget redan ska vara utnyttjat.
            </seg>
            <seg n="4afdf2ef">
              Du nämner att det är dyrt att göra rundvandringsvägar och laxtrappor.
              Jag har varit en stor kritiker och tyckt att kraftverken har försummat
              detta. Jag har pläderat för detta på Vattenfalls årsstämmor. Jag
              ser nu med stor glädje att man i Umeälven bygger en laxtrappa
              av jätteformat som vi hoppas kan göra underverk så att fisken
              kan komma upp i Vindelälven. Den laxtrappan kostar 100 miljoner
              att bygga. Det är alltså en enorm satsning. Jag hoppas att det
              bara är början på vad som kommer att hända med vattenkraften framöver.
              Nu börjar kraftverken inse att de måste ta sitt ansvar. Det är
              jag väldigt glad över. Att vattenkraften har förorsakat otroliga
              förluster när det gäller ål och lax råder det ingen tvekan om.
              Men det är bättre att syndaren vaknar sent än aldrig.
            </seg>
          </u>
          <note type="speaker" n="882d27f0">
            Anf. 13 ERIK A ERIKSSON (c):
          </note>
          <u who="Q5388443" xml:id="i-e65a0d5b7f8f4f60-0" n="fd2acdfd" next="i-1c1652ea96480d26-0">
            <seg n="38e15127">
              Fru talman! Ärade ledamöter! Att få diskutera fiskeripolitik
              är ju en ära och en trevlig uppgift. Jag vill inleda med att säga
              följande:
            </seg>
            <seg n="8115ea25">
              Jag har ju haft äran att debattera de här frågorna några gånger
              tidigare. Reflexioner som jag har fått av goda grannar, vänner
              och kanske någon ovän är att detta är ganska svårbegripligt. Det
              är en sak att se rubrikerna i medierna om att fiskbestånden är
              hotade, men att förstå det på djupet är inte alldeles enkelt.
              Jag påstår inte att jag är expert på området, men jag har äran
              att få debattera frågan. Det tycker jag är trevligt och intressant.
              Jag tror däremot att många förstår ekosystemsambandet och kretsloppet.
              Det förstår många svenskar alldeles tydligt. Det kan vi glädjas
              åt.
            </seg>
            <seg n="05a4ef6a">
              Vad har hänt på området sedan vi debatterade detta senast? Något
              som har hänt är bland annat att Sverige har varit ordförandeland
              för EU och haft viktiga uppgifter när det gäller fiskeriområdet.
              En reformering av gemenskapens fiskerikontroll har varit på agendan.
              Det har varit nödvändigt eftersom det har varit brister i kontrollen
              av fiskerinäringen inom EU. Det har lett till illegalt fiske i
              Europa. Det har i sin tur allvarligt äventyrat allmänhetens förtroende
              för den gemensamma fiskeripolitiken. I och med att EU tog ansvar
              som lagstiftare och förvaltare för Europas fiskbestånd stärker
              kontrollreformen kontrollkapaciteten och försvårar olagligt fiske.
              Det ska leda till mer lika villkor för Europas fiskare. Det är
              jätteviktigt.
            </seg>
            <seg n="e0093ea4">
              Under hösten fattades beslut om reglering av fisket i Västerhavet,
              Svarta havet och Östersjön. Det finns många viktiga områden där
              Sverige har haft en ansvarsfull roll och varit ledare i arbetet
              under ordförandeskapet. Att man har fattat beslut om förvaltnings-
              och återhämtningsplaner har varit viktigt för att man ska kunna
              ha en långsiktig, hållbar förvaltning av våra fiskbestånd. I huvudsak
              har man enats om ansvarsfulla kvoter för att kunna upprätthålla
              biologisk mångfald i våra hav.
            </seg>
            <seg n="fcd5610c">
              Under ordförandeskapet har beslut även fattats om att minska
              de så kallade utkasten fångst som kastas över bord genom att öka
              användningen av selektiva redskap och större nätmaskor. Att få
              bort utkasten är en prioriterad fråga för Sverige. Sverige har
              drivit den i EU, och det är fortsatt viktigt att Sverige gör det
              och att vi talar med enad röst från svensk sida. Det är viktigt
              för att vi ska få hållbara bestånd på sikt. Det är avgörande om
              vi ska kunna ha levande hav och kunna fiska även i framtiden.
              För att vi som konsumenter ska kunna känna förtroende för fiskerinäringen
              är det viktigt att man följer avtalen.
            </seg>
            <seg n="ea8e29c7">
              Centerpartiet anser att det är viktigt att vi brukar utan att
              förbruka. Det har varit alliansregeringens motto. Det är med stor
              ödmjukhet som vi har använt uttrycket. Ibland har vi fått frågan
              om vi verkligen är på rätt väg. Det kan vi inte säga i dag. Det
              vet vi först i en framtid. Våra barn och barnbarn får göra bokslutet.
              Om vi bara går tillbaka lite i vår historia kan vi se att de tvärsäkra
              svaren ibland har fått revideras. Vi tror och hoppas att vi är
              på rätt väg. Östersjön är ett exempel på det med Östersjöstrategin.
              Det har varit viktigt att politikerna har fattat ett sådant beslut
              om Östersjön.
            </seg>
            <seg n="acdd9b9d">
              Det är också viktigt att vi på sikt kan bygga upp bestånden och
              se till att ekosystemet kan leverera fisk. Det är troligtvis ett
              av de mest miljömässiga sätt som vi har att producera livsmedel.
              Fisk är också en av våra mest klimatsmarta proteinkällor jämfört
              med en del annan livsmedelsproduktion. Dessutom är det ett livsmedel
              som är nyttigt och gott och uppskattat av många.
            </seg>
            <seg n="0b0541c7">
              Vattenbruk och yrkesfiske är två grupper som faktiskt tar upp
              näring ur hav som ofta övergöds. Jag tycker att det är en viktig
              del att nämna i debatten, alltså att man hör till de få som ändå
              tar upp näring.
            </seg>
            <seg n="d12e9880">
              Det internationella samarbetet blir alltmer viktigt. Det har
              tidigare talare nämnt här. Det är också viktigt att Sverige är
              mer aktivt och söker bundsförvanter. Jag vill även nämna Norge
              som inte är medlem i EU men som har haft stor betydelse i samarbetet
              för att nå fram till kloka avtal. Ett deltagande i EU-arbetet
              är därför en förutsättning.
            </seg>
            <seg n="9edde7b4">
              Vi såg att den förra socialdemokratiska regeringen valde att
              stå vid sidan om. Det var ett sätt att arbeta. Vi har använt ett
              annat. Boksluten får, som sagt var, visa vilket som var bäst.
              Vi tror att det är bättre att samarbeta och få avtal än att stå
              vid sidan om. Väljarna får avgöra vilket som är det vettiga här.
            </seg>
            <seg n="9b98f440">
              Det är viktigt att det inte blir en fråga som marginaliseras
              och som bara diskuteras i en kort debatt utan att det är någonting
              som berör. Som jag sade i inledningen hoppas jag att det blir
              alltmer begripligt för medborgarna.
            </seg>
            <seg n="f43325cf">
              Vi märker också bland konsumenter att de alltmer intresserar
              sig för vilka livsmedel de köper och tillreder. Jag hoppas att
              detta intresse ökar.
            </seg>
            <seg n="5097c0ca">
              Flera fiskbestånd är fortfarande överutnyttjade. Tyvärr kastas
              fisk fortfarande över bord. Vi får hoppas att det sker en förändring
              när det gäller majoriteten av de överutnyttjade bestånden i och
              med att de nu omfattas av till exempel återhämtningsplaner. Detta
              i sin tur har lett till kvotförhandlingar. Frågan är om detta
              blir effektivt. Vi får tro det i och med att vi tror att det är
              rätt att vara med och påverka. Det finns inga totala garantier
              för det. Men vi ser att den förändring av kontroller som har skett
              inom EU faktiskt har gjort skillnad. I vårt närområde ser vi att
              man inte ens ligger dubbelt över i fråga om överfiske, utan man
              har verkligen minskat detta och följer rekommendationerna.
            </seg>
            <seg n="39b37b71">
              Att vi har breddat användandet av artselektiv kräftrist har varit
              bra. Den har tagits fram med hjälp av svenska forskare i samarbete
              med yrkesfiskarna. Detta har gjorts för att undvika så kallade
              bifångster av torsk. Det är viktigt att näringen samarbetar med
              forskningen. Där har politiken ett stort ansvar. Det är också
              bra att Sverige och Danmark har kommit överens när det gäller
              att öka reproduktionen av torsk.
            </seg>
            <seg n="7c415422">
              Fru talman! Jag vill inte förlänga debatten så mycket. Men jag
              ska nämna att det är viktigt för framtiden när det gäller livsmedel
              att vi har fisk som vi kan fiska. Att det finns en Östersjöstrategi
              som alliansregeringen har tagit fram är bra. Det tas ett stort
              ansvar för politiken. Här finns det en skillnad mellan de politiska
              blocken. Vi sätter äganderätten i främre rummet, vilket Rune Wikström
              föredömligt redogjorde för förut. I en reservation från oppositionen
              finns en skrivning om att fiskerinäringen får fisken gratis. Det
              framkommer av slutsatserna att vi har olika syn på detta. Det
              är tydligt.
            </seg>
            <seg n="b68d6c49">
              I Alliansen är vi överens om att fisket är en viktig del av ekosystemet
              och ska ta sin utgångspunkt där.
            </seg>
            <seg n="0fd0363a">
              De företagare som berörs är inte bara yrkesfiskare. Vi har även
              livsmedelsproduktion i Sverige som är viktig. Att alliansregeringen
              har sänkt arbetsgivaravgifter och infört jobbskatteavdrag har
              gjort att pengar i större utsträckning kan frigöras till ett eget
              kapital bland annat bland småföretagare som finns inom fiskerinäringen
              men som även finns inom gårdsturism och annat som är kopplade
              till fiskerinäringen och branschen. Vi hoppas också att certifieringen
              ska slå väl ut framöver.
            </seg>
          </u>
          <note n="22dc4737">
            Jag yrkar bifall till förslaget i betänkandet och avslag på reservationerna.
          </note>
          <u who="Q5388443" xml:id="i-1c1652ea96480d26-0" n="fd2acdfd" prev="i-e65a0d5b7f8f4f60-0">
            <seg n="d0c92f78">
              Allra sist vill jag nämna att jordbruksminister Eskil Erlandsson
              har tillsatt en referensgrupp där en ledamot från varje parti
              i miljö- och jordbruksutskottet är med och resonerar kring en
              framtida fiskeripolitik.
            </seg>
          </u>
          <note type="speaker" n="d66f2eee">
            Anf. 14 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-e86eae099e6a3e19-3" n="2bee2fcd">
            <seg n="b856300e">
              Fru talman! Jag ska bara rätta Erik A Eriksson. Jordbruksministern
              har inte tillsatt någon referensgrupp. Han har tillsatt en kontaktgrupp
              som ska få information om hur detta fortlöper. Den ska inte inhämta
              kunskaper eller åsikter. Det är gott så länge.
            </seg>
            <seg n="968834cf">
              Att man ska bruka utan att förbruka är vi överens om över partigränserna,
              Erik A Eriksson. Det är viktigt att man inte skördar mer än avkastningen.
            </seg>
            <seg n="bd157a32">
              Som jag sade tidigare var vi i Bryssel och talade om att man
              måste sätta en ekologisk helhetssyn före allting annat, innan
              man kan se på de sociala och ekonomiska aspekterna, därför att
              om man inte har någonting att fördela blir det ingen ekonomi heller.
            </seg>
            <seg n="a9abe438">
              Bästa sättet att skydda det kustnära fisket är antagligen genom
              att man ser till att det finns fisk i havet.
            </seg>
            <seg n="4aaa1161">
              Jag vill ta upp det som Rune Wikström kommenterade förut när
              det gäller försäljning av kvoter. Han hävdade att det var på 90-talet.
              Men vi har inte haft försäljningsbara kvoter på 90-talet, utan
              det genomförde denna regering förra året. En av dessa båtar sålde
              sin kvot för 60 miljoner kronor, tog båten och åkte ned till Afrika
              och fiskade på ockuperat vatten. Det blev folkstorm på grund av
              detta. Det förstår jag. Problemet var att man inte ställde krav
              på att båten skulle tas ur drift och skrotas.
            </seg>
            <seg n="616e36f0">
              Jag tycker att vi kan vara överens om att detta var helt fel
              tillvägagångssätt. Ska vi bruka utan att förbruka ska vi inte
              fortsätta vår skövling någon annanstans i världen, även om Erik
              A Erikssons företrädare i talarstolen tyckte att det var helt
              okej.
            </seg>
            <seg n="3aefd12a">
              Vem äger fisken? För oss är fisken allmän egendom. Den simmar
              över havet och känner inte till några gränser. Jag kan inte säga
              att Erik äger fisken. På samma sätt kan jag inte säga att min
              far var fiskare och att jag därför ska ärva rätten att fiska.
              Det verkar sjukt. Fisken är allmän egendom.
            </seg>
          </u>
          <note type="speaker" n="ec63417d">
            Anf. 15 ERIK A ERIKSSON (c) replik:
          </note>
          <u who="Q5388443" xml:id="i-835d303e2ab9a7b7-0" n="fd2acdfd">
            <seg n="8471ead9">
              Fru talman! När det gäller den kontaktgrupp som Eskil Erlandsson
              har tillsatt sade jag nog fel. Jag sade att det var en referensgrupp
              men det är en kontaktgrupp. Men icke desto mindre tror jag att
              det är viktigt. Han bjuder därmed in oppositionen till samtal.
              Det hade varit betydligt sämre om detta inte hade skett. Det tror
              jag att de flesta här tycker. Jag tycker att det är ansvarstagande
              att vi får ett samtal om hur fiskeripolitiken ska se ut på sikt.
            </seg>
            <seg n="e9f4fd79">
              Vi har i allmänna val fått en uppdelning av Sveriges riksdag
              som ser ut som den gör i dag. Jag tror inte att Jan-Olof Larsson
              är nöjd med hur det ser ut. Men detta ska avspeglas i hur miljö-
              och jordbruksutskottet är sammansatt.
            </seg>
            <seg n="9113e1c3">
              Att ministern bjuder in till en kontaktgrupp tycker jag är framåtsyftande.
              Det sker även på andra områden. Jag tycker att han är klok där.
            </seg>
            <seg n="9ac64cff">
              Att det är dålig lönsamhet kan vi verkligen beklaga. Sedan har
              vi nog olika vägar fram till hur lönsamhet ska kunna uppnås. En
              väg för vår del är att kunna sänka särskatter och kunna öka konkurrenskraften
              för våra företagare i Sverige. Det gäller yrkesfiskare, livsmedelsproduktion,
              men även andra områden. Där har vi nog lite olika syn hur man
              ska komma framåt.
            </seg>
            <seg n="3cd561f1">
              När det gäller frågan om försäljning av kvoter och om det var
              rätt eller fel delar jag inte slutsatsen att det handlar om ockuperade
              vatten. Jag skulle inte använda det uttrycket. Detta handlar ändå
              om de avtal som sluts på internationell nivå. Däremot kan man
              se resultat av olika näringar och branscher där vi svenskar ska
              ha så billiga livsmedel som möjligt som bland annat ger resultat
              på fiskeområdet men även på andra områden. För att vi ska få så
              billiga livsmedel som möjligt har vi ganska stora subventioner.
              Detta är en del av det resultatet. Jag lyssnade på Jan-Olof Larssons
              inlägg i början, och han var inte för subventioner. Det tycker
              jag är bra.
            </seg>
          </u>
          <note type="speaker" n="186512a8">
            Anf. 16 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-e86eae099e6a3e19-4" n="2bee2fcd">
            <seg n="bedf5943">
              Fru talman! När det gäller tillsättandet av kontaktgruppen är
              det gott så. Men innan regeringen lämnade in sitt svar på hur
              vi ska forma den framtida fiskeripolitiken motionerade vi om att
              det skulle tillsättas en gemensam grupp. Men varken ni eller regeringen
              ville ha våra åsikter i det läget. Men nu får vi information om
              hur ni agerar, och det är vi tacksamma för.
            </seg>
            <seg n="526b22b2">
              Beträffande de som åkte ned till Marockos kust och fiskade på
              ockuperat vatten är det inte fråga om någon överenskommelse som
              EU har träffat. De åkte till ett annat land med sin båt utanför
              EU. Men regeringen hade kunnat säga: Ska ni sälja dessa kvoter
              ska båten skrotas så att den inte åker för att fiska någon annanstans.
              Då hade frågan varit löst. Det var det som jag frågade Erik A
              Eriksson om. Det kan vi väl ändå vara överens om? Har vi skänkt
              dem 60 miljoner borde väl båten tas bort från fisket? Det hade
              varit en rimlig konsekvens av detta.
            </seg>
          </u>
          <note type="speaker" n="86204b56">
            Anf. 17 ERIK A ERIKSSON (c) replik:
          </note>
          <u who="Q5388443" xml:id="i-835d303e2ab9a7b7-1" n="fd2acdfd">
            <seg n="25946dbf">
              Fru talman! Först och främst tycker jag att det känns som att
              vi har ett alldeles för stort område att diskutera, och sedan
              kanske det landar i en diskussion om kontaktgruppen. Vi är i alla
              fall överens om att det är bra att den är tillsatt.
            </seg>
            <seg n="50ea875c">
              Larsson beskrev i ett tidigare inlägg samsynen i Bryssel, och
              jag tycker att det är intressant att skillnaderna här i Sveriges
              riksdag kanske inte är så stora. Om man ser till den svenska linjen
              totalt sett är vi ganska ensamma gentemot övriga EU. Vänder man
              på kuttingen kan man säga att det är bra om vi gemensamt kan agera
              och stämma av i kontaktgruppen och sedan använda våra kontakter
              som vi har inom övriga länders systerpartier för att påverka den
              här politiken.
            </seg>
            <seg n="b097d704">
              Ett enskilt fall vill jag helst inte kommentera, men är det så
              att det har gått galet till väga får man väl dra lärdom av det.
            </seg>
            <seg n="65026082">
              Jag tycker inte om skrotningspremier som går till en fullt fungerande
              fiskebåt som sedan inte fyller någon större funktion än att man
              kan åka runt och titta på sjön. Det är klart att vi ska ha ett
              fungerande yrkesfiske i Sverige, och jag tror att genom att vara
              rädd om Östersjön, om våra vatten och våra hav och ha kvoter som
              är rimliga, även kopplat till rimligare skatteregler för småföretagare,
              kan vi sakta men säkert återfå en lönsamhet. Det är både min tro
              och min förhoppning. Men som jag sade tidigare har vi inte sett
              bokslutet än.
            </seg>
            <seg n="759c3e09">
              Vem äger fisken? För mig är det fundamentalt att äganderätten
              är viktig för att vi ska få ett ansvarstagande för våra vatten.
              Alternativet att vi skulle ha en statlig fiskeflotta är jag direkt
              emot. Vi har sett vad rovdriften som tidigare diktaturer stått
              för har gjort. Polen hade en stor fiskeflotta som var positionerad
              i Kuba, och det rovfiske som man förde där vill jag absolut inte
              se mer av. För mig är äganderätten absolut fundamental, och det
              är viktigt att det fria företagandet får gälla. Däremot har man
              under mycket lång tid fått lida under ett hårt skattetryck, och
              det har inte varit bra.
            </seg>
          </u>
          <note type="speaker" n="ff2346c8">
            Anf. 18 LARS TYSKLIND (fp):
          </note>
          <u who="Q6217745" xml:id="i-6201e252854c0196-0" n="c004521b" next="i-266bfe5476786dfa-0">
            <seg n="44cd5a34">
              Fru talman! Det har blivit lite av en tradition att vi diskuterar
              fiskeripolitik med jämna mellanrum här i kammaren. Det känns naturligtvis
              speciellt viktigt nu när processen att reformera EU:s gemensamma
              fiskeripolitik pågår. Dessutom pågår en process för att integrera
              fiskeripolitiken i andra politikområden. Den samlade havspolitiken,
              den marina strategin och även vattendirektivet kan man ta upp
              i det sammanhanget. På nationell nivå har vi skapat en havsmiljömyndighet
              som kommer att vara en viktig del av denna integration.
            </seg>
            <seg n="35253b5f">
              Det är ofta mycket siffror som kommer upp i debatten, och man
              pratar om överfiske. Underfiske finns det naturligtvis inte så
              mycket av. Det nämns nu att 88 procent av våra europeiska fiskbestånd
              är överfiskade. De är överfiskade om man utgår från begreppet
              maximal hållbar avkastning.
            </seg>
            <seg n="8af6efce">
              Sedan är det naturligtvis ännu mer bekymmersamt att 30 procent
              av fiskbestånden är utom säkra biologiska gränser. Det är ett
              biologiskt mångfaldsproblem.
            </seg>
            <seg n="c58cb705">
              Men låt oss hålla oss till den maximala hållbara avkastningen.
              Kan man ändra detta blir alla vinnare då man får stabila bestånd
              som man faktiskt kan få en avkastning på. Precis som Erik A Eriksson
              tog upp här får man inte glömma bort syftet med fisket, nämligen
              att vi ska få fram näringsrik och bra mat till människor. Fisket
              är ju inget självändamål.
            </seg>
            <seg n="da9f35cd">
              Fru talman! Jag vill nämna att jag tycker att det är lite roligt
              för oss i miljö- och jordbruksutskottet att man i inledningen
              till skrivelsen hänvisar till utskottets uppföljnings- och utvärderingsrapport
              och att vi fick ett beslut i riksdagen om ett tillkännagivande
              av att vi vill ha en samlad skrivelse kring de fiskeripolitiska
              insatserna och vad de har lett till. Syftet med skrivelsen är
              i mångt och mycket att ge svar på det. Jag tycker att arbetet
              i utskottet känns meningsfullt när det blir på det sättet.
            </seg>
            <seg n="805d7782">
              I betänkandet i övrigt behandlas 35 motionsyrkanden från den
              allmänna motionstiden med koppling till skrivelsen. Det är bra
              att vi tar det i ett sammanhang.
            </seg>
          </u>
          <note n="c1affda8">
            Fru talman! Jag yrkar bifall till förslaget i betänkandet och
            avslag på alla de 15 reservationer som finns i betänkandet.
          </note>
          <u who="Q6217745" xml:id="i-266bfe5476786dfa-0" n="c004521b" prev="i-6201e252854c0196-0">
            <seg n="df3f1a0b">
              Av de 15 reservationerna står den samlade oppositionen bakom
              12. Jag kan möjligen vara lite förvånad över det stora antal reservationer
              som finns här, speciellt om man ser på diskussionen ur ett EU-perspektiv.
              Precis som har sagts här tidigare är vi i Sveriges riksdag i grunden
              väldigt eniga om vägen till ett långsiktigt hållbart fiske.
            </seg>
            <seg n="f6a66865">
              Jan-Olof Larsson tog upp här tidigare att vi var på möte med
              fiskeriutskottet i Bryssel i förrgår och mötte parlamentariker
              från 19 andra länder. Jag tror inte att någon av dem kunde avgöra
              skillnaden mellan våra åsikter när vi pratade om svensk fiskeripolitik,
              utan de såg att det finns en väldigt stor enighet. Det är bara
              att konstatera att den stora rågången i fiskeripolitiken i Europa
              inte går i Sveriges riksdag utan någon annanstans. Det är naturligtvis
              ingen nackdel i sammanhanget.
            </seg>
            <seg n="4e075f5e">
              Fru talman! Det blev helt uppenbart vid mötet i Bryssel att det
              egentligen inte var något annat land som lyfte fram de grundläggande
              frågorna, utan det var från svenskt håll som det här med ekosystemansatsen
              och behovet av en ny beslutsprocess där ministerrådet och parlamentet
              fokuserar på övergripande principiella beslut av långsiktig karaktär
              lyftes fram.
            </seg>
            <seg n="9dd3cc69">
              Vi har varit inne på den vetenskapliga rådgivningen här tidigare
              och att vi är överens om att den ska följas. Men när man går över
              till långsiktiga beslut kommer det att ställa helt nya krav på
              den typen av rådgivning för att få ett mycket brett kunskapsunderlag
              så att man kan ta denna typ av beslut.
            </seg>
            <seg n="09ee567f">
              De tekniska regleringarna som vi kanske har en förmåga att komma
              ned på när vi diskuterar fiskeripolitik får delegeras till andra
              nivåer, till exempel kommissionen, eller framför allt kanske man
              ska lyfta ut det på en regional nivå. Om man vill få en delaktighet
              i processen måste det faktiskt komma ned till en nivå så att man
              kan vara delaktig.
            </seg>
            <seg n="4d5d7a96">
              Hur som helst anser jag från min sida att vi i Sverige ska utnyttja
              den här grundläggande enigheten och driva frågorna tillsammans
              så att vi inom EU kan nå framgång och få detta hållbara fiske.
            </seg>
            <seg n="8a5223b8">
              Jag kan konfirmera, Tina Ehn, att man uttalade att man var imponerad
              under sitt besök i Sverige av vad man hade sett av hur saker och
              ting kan ordnas om den rätta viljan finns.
            </seg>
            <seg n="8478e379">
              Fru talman! Resonemanget om enighet betyder inte att Folkpartiet
              eller jag inte har respekt för att vi här ska diskutera de eventuella
              skillnader som finns. Det finns skillnader, åtminstone nyanser,
              och det framgår av betänkandet.
            </seg>
            <seg n="e8e93623">
              Det övergripande målet för det här politikområdet där fiskeripolitiken
              ingår är att bruka utan att förbruka. Det genomsyrar alla de åtgärder
              som finns i regeringens skrivelse och som täcker in ett väldigt
              brett spektrum både när det gäller Västerhavet och Östersjön.
            </seg>
            <seg n="6e969df1">
              Om jag skulle drista mig till att nämna några saker som vi från
              Folkpartiet tycker är väldigt viktiga det finns mycket att diskutera,
              men jag håller mig till några saker skulle jag vilja lyfta fram
              regeringens arbete med att inom EU driva på och få fram återhämtning
              och förvaltningsplaner. Det är ett helt grundläggande element
              i EU:s politik. Vi kan nu se resultatet i Östersjöns torskbestånd.
            </seg>
            <seg n="939c814e">
              Jag uttryckte mig på följande sätt i en tidigare debatt: Vad
              är det värsta scenariot om man inte tar upp en fisk? Det är att
              den blir ett år äldre innan den tas upp. Det är alltså inte så
              stor skada skedd. Det är väl egentligen det som sker i Östersjön
              i dag i och med att de vetenskapliga råden säger att man kan öka
              kvoterna mer om man tänker på det gamla sättet, men att förvaltningsplanen
              gör att man faktiskt sparar torsk så att man bygger upp beståndet.
              Det gör att man nu kan börja närma sig det tillståndet, att man
              kan börja tala om maximum sustainable yield, maximal hållbar avkastning,
              detta eftersom man måste nå ett visst läge på beståndet.
            </seg>
            <seg n="bf228cb7">
              En fråga som nämnts tidigare gäller den överkapacitet som finns,
              vill jag påstå, i hela Europa; och även om man på något ställe
              redan påstår sig ha klarat av detta stämmer det inte. I Sverige
              har vi valt att ha skrotningskampanjer, och vi har även haft systemet
              med överlåtbara fiskerättigheter. Jag kan hålla med om att det
              finns exempel på skrotningskampanjer som varit bra, som fungerat,
              men det finns också exempel på att de inte har fungerat. De flesta
              är nog medvetna om detta och inser att de behöver ses över. Det
              torde inte vara aktuellt med fler skrotningskampanjer, men om
              vi har det måste vi lära av hur det varit, att det inte får gå
              till hur som helst. Det blir lite trist om skrotningsbidragen
              i nästa skede blir något slags investeringsbidrag. Det var inte
              det som var meningen. Därför tror jag att de överlåtbara fiskerättigheterna
              har betydligt större genomslag när det gäller att minska fiskeflottan.
              Det är en mer gångbar metod.
            </seg>
            <seg n="15ed67c5">
              Viktigt i sammanhanget är också det småskaliga kustnära fisket.
              Det som karakteriserar det småskaliga fisket är att det finns
              nära konsumenterna. Vi kan konstatera att 80 procent av fisket
              i Sverige är småskaligt. Det tar upp 5 procent av fångsten och
              20 procent av värdet. Det är alltså inte det småskaliga kustnära
              fisket som är den stora förbrukaren av naturresurser.
            </seg>
            <seg n="9da9cd82">
              Det har vidtagits vissa åtgärder, såsom specifika kvoter och
              selektivitet i redskapen, och det gynnar det småskaliga fisket.
              Det är viktigt att fortsätta på den linjen, och regeringen jobbar
              också mycket med frågan. Bland annat har Fiskeriverket fått i
              uppdrag att se över det hela, och i fredags hölls även en hearing
              i denna fråga.
            </seg>
            <seg n="2435c760">
              Fru talman! Låt mig säga några ord om utkast. Om vi inte kan
              få bukt med utkastproblematiken tror jag inte att vi heller får
              någon tilltro till fiskeripolitiken hos allmänheten över huvud
              taget. Det är nämligen sådant som jag inte kan förklara för någon.
              Jag tror inte ens att vi själva kan förstå att det skulle finnas
              någon vett och sans i att först fånga fisk och sedan slänga i
              den. De åtgärder som hittills vidtagits i form av utveckling av
              selektiva redskap, high-grading-förbud och stängning av vissa
              områden är bra steg på vägen, men här måste vi verkligen lägga
              kraft på att komma vidare.
            </seg>
            <seg n="3cca4a90">
              Jag skulle vilja drista mig till att använda ytterligare 30 sekunder
              till att säga något om det så kallade gröna kortet för fiskare,
              som det talats om. Här vill jag lite grann varna för en sak. Om
              vi vill ha delaktighet och få bort misstänksamheten är det viktigt
              vad vi säger. Tina Ehn tog upp exemplet med den marina nationalparken
              i norra Bohuslän. Arbetet där gick ut på att man utbildade varandra;
              forskarna utbildades hos fiskarna och kunde på så sätt förstå
              deras perspektiv, och tvärtom. Det är först då man kan få en riktig
              dialog och delaktighet. Vi vet alla att om man får möjlighet att
              ta ansvar är man väldigt benägen att också ta det.
            </seg>
          </u>
          <note type="speaker" n="3cabb112">
            Anf. 19 IRENE OSKARSSON (kd):
          </note>
          <u who="Q4971428" xml:id="i-ddecf1563e47cf5e-0" n="e5487a25">
            <seg n="29635869">
              Fru talman! Det vi nu har på agendan är en summering av tre och
              ett halvt års gott arbete. Det har varit goda år för fisken och
              för fisket, skulle vi kunna sammanfatta det med. Då undrar en
              del om jag alls lyssnat på debatten och över huvud taget läst
              några handlingar inför dagens debatt. Ja, fru talman, jag tror
              det. Jag dristar mig till att använda den beskrivningen men det
              finns nyanser, för det ska bli bättre och det kan bli bättre.
              Mycket gott har emellertid gjorts. Det fiske som ska bedrivas
              på svenskt vatten och på andra vatten ska ske utifrån den devis
              som vi så många gånger hört sägas i denna talarstol, nämligen
              bruka utan att förbruka.
            </seg>
            <seg n="fcf61125">
              Det tar dock ett tag att ställa om EU:s gemensamma fiskeripolitik.
              Fisket måste ske på ett hållbart sätt. Det gäller både fiskebeståndet
              och näringen. Jag kan inte låta bli att parentetiskt nämna en
              helt annan debatt som jag lyssnade till för någon vecka sedan.
              Jag blev då något förvånad när företrädare för nuvarande opposition
              berömde sig själva för vad de gjort i dessa frågor under den förra
              mandatperioden. Det tyckte jag var aningen besynnerligt.
            </seg>
            <seg n="56131f05">
              Vi har de senaste dagarna kunnat läsa många artiklar och rapporter
              i detta ämne. För några veckor sedan träffade fiskeministern,
              som Rune Wikström nämnde, företrädare för näringen för att diskutera
              hur vi ska komma fram till ett hållbart fiske, hur vi ska komma
              fram till en samsyn. Förvaltarskapet måste kläs i handling. Orden
              måste få realitet. Då är det intressant att lyssna till oppositionens
              företrädare som haft så många år på sig att förändra politiken
              utan att lyckas och nu påstår att regeringen inte gör något. Jag
              förstår ingenting.
            </seg>
            <seg n="168e0d18">
              Regeringen har mycket tydligt påpekat att arbetet med fiskeripolitiken
              inom den europeiska gemenskapen är en av de viktigaste sakerna
              som kan göras, och regeringen är en stor pådrivare i arbetet för
              att få en fungerande politik för ett hållbart hav. Vi har ställt
              om vår myndighetsstruktur för att även där ha det perspektivet.
            </seg>
            <seg n="71c149f6">
              Att vara förvaltare av en av de viktigaste resurserna kräver
              kompetens. Det gäller också fisket, vilket vi hört en del om i
              dag. Jag har personligen, fru talman, mycket stor respekt för
              de yrkesutövare som länge sysslat med sin verksamhet och där kunskapen
              gått i arv under många generationer. Lika stor respekt har jag
              för de vetenskapsmän och -kvinnor som jobbar med dessa frågor.
            </seg>
            <seg n="fb406752">
              I de reservationer som finns till dagens betänkande tycker jag
              att oppositionen slår in öppna dörrar. Fiskelagsutredningen tittar
              på många saker; bland annat har man fått i uppdrag att titta på
              hur fiskelicenserna ska kunna hanteras tillsammans med utbildningsfrågan.
              Efter att i går i ett annat sammanhang ha pratat med utredaren
              kan jag säga att utredningen kommer från tryckeriet vilken dag
              som helst och med ett, förhoppningsvis, gott förslag om att utbildning
              och kompetens ska kunna samverka mellan näring och vetenskap och
              att de licenser och kompetenskrav som behövs ges på ett bra sätt.
            </seg>
            <seg n="4e246550">
              Jag förutsätter att vännerna från västkusten besökt gymnasiet
              i Öckerö och tittat på den utbildning som bedrivs där. Det är
              en utbildning som fungerar. Där samverkar praktik och teori och
              generationers kunskap paras med vetenskap. Det blir hållbart samt
              ger kompetens och en gemensam syn.
            </seg>
            <seg n="93a3da86">
              Fru talman! En fråga som också varit uppe gäller hur fisket ska
              fördelas. Vi har hört insinuationer från talarstolen om egensyfte
              och allt möjligt. Som kristdemokrat tror jag på att det vi fått
              oss anförtrott, det ägandeskap vi fått, gör oss ansvarsfulla.
              Det gör att vi tar det ansvar vi fått än djupare. Den väg vi nu
              slagit in på, den med försäljningsbara kvoter, kan säkert förfinas,
              effektiviseras och hittas bättre vägar för. Jag tror dock att
              det är rätt väg vi slagit in på.
            </seg>
            <seg n="4d33cc64">
              Denna debatt kan låta spretig för många som lyssnar, men betänkandet
              berör hela fiskeripolitiken samt de motioner som väckts. Därför
              vill jag gå vidare till frågan om tredjelandsavtal. Det är ett
              sorgebarn, och det är vi överens om. Sedan tror jag att vi i kammaren
              ska vara beredda att titta på vad vi har ansvar för och vad vi
              kan ta ansvar för. Det som gjorts historiskt ska vi naturligtvis
              dra lärdom av och inte upprepa, men det som en enskild person
              gör utifrån sin enskilda verksamhet kan vi inte, hur gärna vi
              än skulle vilja, lägga oss i. Det måste vara upp till den enskilde
              idkaren i detta sammanhang, om man följt spelreglerna. När det
              gäller framtiden och de gemensamma avtalen är Sverige, och ska
              vara, en pådrivare för att de avtal som sluts framöver innebär
              att det som tas upp ska återgå till den lokala befolkningen i
              det land där man verkar och att det som fiskas inte ska vara annat
              än det man själv kan ta upp under hållbarhetsaspektens beaktande.
            </seg>
            <seg n="ac6a448d">
              Sedan kommer vi till vad regeringen åstadkommit för att vara
              med och påverka ytterligare i närområdet. Det illegala fisket
              i Östersjön är om inte helt borta så i alla fall betydligt mindre.
              Det kan vi till stor del tacka vår nuvarande alliansregering och
              vår fiskeminister för.
            </seg>
            <seg n="edb3f77d">
              Någon som har mer kunskap än jag i ämnet kanske kan tala om vad
              uttrycket landkrabba kommer från; det låter lite motsägelsefullt.
              Men jag som landkrabba kan glädja mig åt att det fiske som bedrivs
              i våra insjöar och i de vattensystem som finns i mina hemtrakter
              nu kommer att få förändrade regelverk och strukturer. Vi fick
              för några dagar sedan på vårt bord en proposition som jag hoppas
              att vi kommer att kunna behandla i kammaren och yrka bifall till
              så småningom och som rör de här frågorna, som också är oerhört
              väsentliga för att fisket ska vara en del av en hållbar förvaltning
              i ett hållbart samhälle. Det handlar om att människor ska kunna
              leva och verka och att man ska kunna utveckla sin verksamhet och
              nyttja resurserna, så att man tar räntan av kapitalet.
            </seg>
            <seg n="13b842cc">
              Fru talman! Jag plockar bort resten av det som står i det här
              manuset och yrkar bifall till förslaget i utskottets betänkande
              och avslag på samtliga motioner. Därmed är vi väl i fatt efter
              Lars Tysklinds tidigare överdrag.
            </seg>
            <seg n="f54e7ac3">
              (Applåder)
            </seg>
          </u>
          <note type="speaker" n="0f9263be">
            Anf. 20 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-e86eae099e6a3e19-5" n="2bee2fcd">
            <seg n="8518e9f4">
              Fru talman! Jag vill bara ställa en liten kort fråga som handlar
              om ansvar. Vi har beslutat här i riksdagen att vi ska införa försäljningsbara
              kvoter. Det är ett beslut som ligger fast i tio år framåt. Det
              kan ingen ändra på här. Men det är också fråga om kraven för att
              få sälja kvoter. De är också någonting som vi stiftar lagar om
              tillsammans. Du kan väl hålla med om att kraven var för dåliga?
              Ska de få 60 miljoner för sina kvoter skulle det ha följt med
              en lapp om att det inte ska få lov att fiskas mer med den båten.
              Den ska huggas upp! Men nu fanns inte det kravet med. Nu kunde
              han ta båten och åka ned till Afrika och fiska på ockuperat vatten.
              Det var ett misstag. Jag vill bara framföra det. Vi kan väl vara
              överens om att det är viktigt att vi ändrar de reglerna, så att
              inte detta blir möjligt en gång till?
            </seg>
          </u>
          <note type="speaker" n="8a38f360">
            Anf. 21 IRENE OSKARSSON (kd) replik:
          </note>
          <u who="Q4971428" xml:id="i-ddecf1563e47cf5e-1" n="e5487a25">
            <seg n="9d6418b3">
              Fru talman! Jag vet inte vad Jan-Olof Larsson lyssnade på förut
              när jag sade att det är rätt väg vi har slagit in på. Vi kanske
              behöver göra det här inom fler segment än vi har gjort, så att
              vi får ett tydligt förvaltarskap för det vi håller på med. Vi
              ska dra lärdom av historien. Enskilda fall är inte lämpliga att
              kommentera i den här talarstolen. Det är lätt att vara efterklok
              för oss alla, men det är lärdom inför framtiden vi ska dra i det
              här sammanhanget.
            </seg>
          </u>
          <note type="speaker" n="b246d5dc">
            Anf. 22 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-e86eae099e6a3e19-6" n="2bee2fcd">
            <seg n="3b5788d8">
              Fru talman! Jag tolkar det som att det här ska ändras. Det är
              vi överens om.
            </seg>
          </u>
          <note type="speaker" n="9ae34373">
            Anf. 23 IRENE OSKARSSON (kd) replik:
          </note>
          <u who="Q4971428" xml:id="i-ddecf1563e47cf5e-2" n="e5487a25">
            <seg n="097dc9e8">
              Fru talman! Jan-Olof Larsson är snabb på att tolka det mesta
              här i världen. Jag sade att det här naturligtvis ska beaktas och
              ses över. Jag har inte sagt vare sig det ena eller det andra,
              utan vill vara lite klokare än så. Jag vill titta lite vidare
              vad eventuella förändringar får för följd i så fall.
            </seg>
            <seg n="f54e7ac3">
              (Applåder)
            </seg>
          </u>
          <note type="speaker" n="bdc58061">
            Anf. 24 JACOB JOHNSON (v):
          </note>
          <u who="Q5888881" xml:id="i-703e854bca716e17-0" n="bc330804">
            <seg n="23e99e70">
              Fru talman! Jag hade inte tänkt delta i dagens debatt, men det
              har kommit några rapporter från Fiskeriverket med bäring på dagens
              diskussion om fiskeripolitik som jag tycker att jag måste kommentera.
            </seg>
            <seg n="a7a054f2">
              Apropå Rune Wikströms uttalande om torskbeståndet i Östersjön
              kan man i resurs- och miljööversikten 2010 om fiskebestånd och
              miljö i hav och sötvatten läsa om östra beståndet att en ökning
              av beståndsstorleken har skett sedan 2005, även om den historiskt
              sett fortfarande är låg. Detta har tydligen Rune Wikström och
              Fiskeriverket olika åsikter om.
            </seg>
            <seg n="60be8c37">
              Men framför allt tänkte jag referera och kommentera en debattartikel
              som Fiskeriverkets högsta chefer skrev häromdagen i Dagens Nyheter
              om en trovärdig förvaltning av fisket. I denna debattartikel,
              som baseras på en annan rapport, Fiske 2020 , med underrubriken
              På väg mot en ekosystembaserad fiskeriförvaltning , konstaterar
              generaldirektören och hans medarbetare att det är en omprövningens
              tid inom fiskeriförvaltningen. Här i riksdagen har vi till exempel
              i samband med behandlingen av EU:s grönbok om den framtida fiskeripolitiken
              lyft fram att fiskeriförvaltningen måste utgå från ekosystemansatsen.
              Man måste se fisket och fiskarna som en del av det komplexa ekosystem
              som våra hav och sjöar utgör. Hur förändras den totala biomassan
              i havet vid ett stort uttag av fisk, till exempel genom bottentrålning?
              Hur påverkas havsbottnarna av stora och tunga trålar som släpas
              fram över havsbotten som en harv på land?
            </seg>
            <seg n="50d2e5db">
              I sin artikel försöker författarna konkretisera hur en sådan
              ekosystembaserad trovärdig förvaltning av fisket ska se ut, en
              förvaltning som utöver att säkerställa fungerande ekosystem och
              ekosystemtjänster även ska tillmötesgå yrkesfiske, fisketurism,
              allmänhetens fiske, vattenbruk med mera. Det är naturligtvis en
              ganska komplex helhet, men icke desto mindre något mycket angeläget,
              som vi måste klara av.
            </seg>
            <seg n="4c484fc5">
              Det mest spännande förslaget är kanske att fiskeriförvaltningen
              ska vara längdoptimerad. Därmed menas att fisket ska styras av
              att endast stora fiskar ska fiskas yrkesmässigt, eftersom de stora
              är viktigare för ett fiskebestånds fortlevnad. De stora honorna
              lägger helt enkelt mer rom, som vi hört talas om tidigare. Det
              kanske inte är någon ny tanke, men de har utvecklat analysen och
              till exempel kommit fram till att minimimåttet för Östersjön bör
              höjas från dagens 38 centimeter till hela 80 centimeter.
            </seg>
            <seg n="1b2ef3ec">
              En teknik med höjt minimimått har tillämpats i gösfisket i Hjälmaren
              med bra resultat. Enligt den här rapporten har de årliga gösfångsterna
              i Hjälmaren ökat med så mycket som 158 procent efter att minimimåttet
              höjts i och för sig marginellt, från 40 till 45 centimeter. Detta
              ska jämföras med en blygsam ökning av fångsten på 11 procent i
              närliggande Mälaren med oförändrat minimimått. Man beräknar också
              att den optimala storleken på gös i Hjälmaren och Mälaren är 60
              centimeter, så ytterligare stora ökningar av gösfångsterna kan
              kanske vara möjliga om minimimåttet höjs ytterligare.
            </seg>
            <seg n="08ef268e">
              Vi har också erfarenheten från Öresund, där bottentrålning är
              förbjuden och det finns gott om stor torsk, även för fisketurism
              under båtturer.
            </seg>
            <seg n="84151abb">
              Detta var mer som en kommentar till dagens debatt, fru talman,
              med några spännande förslag från Axel Wenblad och hans medarbetare
              som vi bör beakta i framtiden.
            </seg>
            <seg n="7b322380">
              I övrigt står jag bakom våra reservationer, men avstår från att
              yrka bifall.
            </seg>
          </u>
          <note type="speaker" n="86f9a6d4">
            Anf. 25 RUNE WIKSTRÖM (m) replik:
          </note>
          <u who="Q6241709" xml:id="i-4cde32d36a42e839-4" n="4066b1ab">
            <seg n="bd0ad7c3">
              Fru talman! Jacob sade att jag hade fel angående torskbeståndet
              i Östersjön och att det ligger på en låg nivå historiskt sett.
              Det här beror på när man anser att historien började. Den historia
              du pekar tillbaka på började förmodligen 1975. Från den tiden
              och fram till runt 1990 låg torskbeståndet i Östersjön på en historiskt
              hög nivå. Den var så hög att den var onormal. Det var väldigt
              tråkigt att den här toppen för torskbeståndet över huvud taget
              dök upp.
            </seg>
            <seg n="1abaab4b">
              Min historia går tillbaka till 40-, 50- och 60-talen. Det inte
              är ett dugg sämre med torsk nu än vad det var i början av 60-talet,
              kan jag tala om. Därför ligger torskbeståndet nu ungefär på en
              normal nivå, kanhända något över.
            </seg>
            <seg n="765b82e5">
              Det var egentligen det jag ville tala om. Det var ingenting speciellt
              annat. Men det vill jag påpeka, för det är väldigt olika hur man
              ser på historien.
            </seg>
          </u>
          <note type="speaker" n="8a2bd778">
            Anf. 26 JACOB JOHNSON (v) replik:
          </note>
          <u who="Q5888881" xml:id="i-703e854bca716e17-1" n="bc330804">
            <seg n="af136f81">
              Fru talman! Enligt en figur som går tillbaka till 1966 låg nivån
              2006 under medelnivå. Det här kan vi hålla på och debattera. Men
              det kanske är svårt för Rune Wikström att uttala sig med säkerhet
              om att beståndet i Östersjön ligger över den tidigare medelnivån,
              trots att han har stor erfarenhet från fiske. Man måste kanske
              ha ett lite större datamaterial att tillgå när man uttalar sig.
            </seg>
          </u>
          <note type="speaker" n="6138671a">
            Anf. 27 RUNE WIKSTRÖM (m) replik:
          </note>
          <u who="Q6241709" xml:id="i-4cde32d36a42e839-5" n="4066b1ab">
            <seg n="3b496e13">
              Fru talman! Det är roligt att höra Jacob, måste jag säga. Här
              pratar erfarenheten mot någon som över huvud taget inte har erfarenhet.
              Som sagt säger min erfarenhet någonting helt annat. Jag har varit
              med några generationer i det här gamet, så jag tror mig veta ungefär
              vad det handlar om. Dessutom har jag kontakt med övriga som håller
              på inom det här gamet. Just nu ligger vi på en betryggande nivå.
              När man dessutom ser hur mycket småtorsk det finns i Östersjön
              är jag inte ett dugg oroad.
            </seg>
            <seg n="d32a5e4a">
              Om naturen får ha sin gång och vi får in det saltvatten från
              Västerhavet som behövs för att torskleken ska kunna lyckas sköter
              det här sig självt. Men om annat elände inträffar att Östersjön
              inte tål mer övergödning exempelvis är vi illa ute. Jag är väldigt
              oroad när det gäller Östersjön, för Östersjön mår inte bra. Det
              ser man framför allt när det gäller vad som håller på att hända
              med övriga fiskarter i Östersjön. Den ena arten efter den andra
              försvinner lake och allt vad det är. En del arter är alltså borta;
              man ser inte längre röken av dem.
            </seg>
            <seg n="6cff7bef">
              Är det någonting som hotar Östersjön är det miljön i Östersjön.
              Fisket är en bidragande orsak men är inte på något vis det största
              hotet.
            </seg>
          </u>
          <note type="speaker" n="b26eedcf">
            Anf. 28 JACOB JOHNSON (v) replik:
          </note>
          <u who="Q5888881" xml:id="i-703e854bca716e17-2" n="bc330804">
            <seg n="aad3601e">
              Fru talman! Jag har aldrig ifrågasatt Rune Wikströms erfarenheter
              av fiske eller hävdat att jag är en fiskare med stor erfarenhet.
              Jag hänvisar bara till Fiskeriverkets årliga rapport.
            </seg>
          </u>
          <note type="speaker" n="3b9b0fe1">
            Anf. 29 LARS TYSKLIND (fp) replik:
          </note>
          <u who="Q6217745" xml:id="i-20925db0ec037fd0-0" n="c004521b">
            <seg n="d419e1cc">
              Fru talman! Tidigare här försökte jag undvika att gå in på alltför
              tekniska detaljer. Men nu kan jag inte låta bli att begära replik.
              Jacob Johnson framförde den schabloniserade beskrivning av trålfisket
              som det i vissa kretsar är väldigt populärt att göra. Man beskriver
              harvar som går över botten och förstör allt liv framför sig.
            </seg>
            <seg n="5a3751ba">
              Jag tror att det blir lite av myter kring det här och att man
              missar den enorma utveckling som nu sker inom trålfisket. Vi har
              ju nu artselekterande trålar längs västkusten. Det gäller då både
              kräftor och räkor. Med kräfttrålarna är det till och med så att
              de nu selekterar småkräftor och fisk och tar kräftor av lagom
              storlek. Där har man kommit långt.
            </seg>
            <seg n="efc4146f">
              Ett stort utvecklingsarbete pågår nu. Men historiskt sett kan
              jag hålla med om att vi har mycket harvande. Det gäller också
              energipriserna. Ska vi nu ta bort subventionerna blir det ännu
              viktigare att få ned energiförbrukningen vid trålning. Det pågår
              ett utvecklingsarbete med ett trålbord som inte ens kommer att
              beröra botten, utan som ett slags liten flygplansvinge kommer
              det att mycket lätt kunna dra trålarna över botten.
            </seg>
            <seg n="d3a53c3d">
              Politiskt ska vi nog inte fastna i en diskussion om att vissa
              redskap är godkända medan andra redskap inte är det. Vi ska i
              stället vara medvetna om att det pågår ett utvecklingsarbete avseende
              alla typer av redskap. Detta är nog det mest tekniska som jag
              i dag tänkt komma med.
            </seg>
          </u>
          <note type="speaker" n="494bb8d8">
            Anf. 30 JACOB JOHNSON (v) replik:
          </note>
          <u who="Q5888881" xml:id="i-703e854bca716e17-3" n="bc330804">
            <seg n="9e191edd">
              Fru talman! Lars Tysklind är noga här, och det kan väl vara bra.
              Jag frågade: Hur påverkas havsbotten av stora tunga trålar som
              släpas fram över havsbotten som en harv på land? Kanske är det
              lite hårt uttryckt, men det handlar trots allt om en viktig frågeställning.
            </seg>
            <seg n="75e269cd">
              Det trålfria området i Öresund och det stora torskbeståndet där
              är i alla fall exempel på att man med andra fångstmetoder får
              upp torsk av den storlek som Fiskeriverket pekar på. Egentligen
              behövs större torskar som simmar i havet för att vi ska få ett
              optimalt bestånd.
            </seg>
          </u>
          <note type="speaker" n="a1295190">
            Anf. 31 LARS TYSKLIND (fp) replik:
          </note>
          <u who="Q6217745" xml:id="i-20925db0ec037fd0-1" n="c004521b">
            <seg n="988f66df">
              Fru talman! Jag är helt överens med Jacob Johnson om detta med
              selekterande redskap. Historiskt sett har vi goda exempel. Jämför
              man det gamla traditionella trålfisket med garnfisket i Öresund
              ser man vad selektivitet kan åstadkomma. Men politiskt ska vi
              inte fastna i att det är den enda metoden. Även trålfisket kan
              utvecklas väldigt långt. Vi ska alltså inte odla en myt om att
              trålfiske alltid är av ondo så att säga.
            </seg>
          </u>
          <note type="speaker" n="8d8d35f8">
            Anf. 32 JACOB JOHNSON (v) replik:
          </note>
          <u who="Q5888881" xml:id="i-703e854bca716e17-4" n="bc330804">
            <seg n="ef9f9f9a">
              Fru talman! Nej, vi ska kanske inte odla en myt. Vi har i alla
              fall erfarenhet av att trålningen under de senaste årtiondena
              har varit av ondo. Kanske är nu en teknikutveckling på gång så
              att det blir en annan metod och man kan tråla selektivt. Men de
              stora trålarna som harvat över våra bottnar är en av orsakerna
              till utfiskningen exempelvis av torsken i Östersjön.
            </seg>
          </u>
          <note n="66a174a1">
            Överläggningen var härmed avslutad.
          </note>
          <note n="f00b6865">
            9 § Skogsskydd och skoglig information i EU
          </note>
          <note n="e2e315d2">
            Föredrogs
          </note>
          <note n="ba190004">
            Andre vice talmannen konstaterade att ingen talare var anmäld.
          </note>
          <note n="156b7a34">
            10 § Regionalt utvecklingsansvar i vissa län
          </note>
          <note n="e2e315d2">
            Föredrogs
          </note>
          <note type="speaker" n="cced8338">
            Anf. 33 PHIA ANDERSSON (s):
          </note>
          <note n="1fc82833">
            Fru talman! I detta betänkande behandlas propositionen Regionalt
            utvecklingsansvar i vissa län . I propositionen föreslås att försöksverksamheten
            med ändrad regional ansvarsfördelning i Skåne och Västra Götalands
            län görs om till att gälla permanent. Verksamheten ska regleras
            genom en ny lag som ska omfatta Gotlands, Skåne, Hallands och
            Västra Götalands län.
          </note>
          <u who="Q3370155" xml:id="i-98871856500ec5aa-0" n="7ba67644">
            <seg n="9a090003">
              Så kom då propositionen, som föregicks av en presskonferens där
              vi från regeringen fick information om att man var överens i regionfrågan.
              Ni minns säkert näringsministerns tal om ett historiskt beslut,
              ett beslut som inte ändrats sedan Axel Oxenstiernas tid. Statsministern
              däremot hade på denna presskonferens svårt att dölja den oenighet
              som rått inom regeringen. Statsministern fick en fråga om oenigheten
              i regeringen. Han svarade: Om det nu är så att tre partier vill
              skapa regioner får det fjärde partiet backa.
            </seg>
            <seg n="63496798">
              Det låter generöst. Men om man står upptryckt mot en vägg finns
              det nog inte något utrymme för att backa. Det märks framför allt
              nu när vi ser resultatet: att permanenta det som redan finns och
              att ge Halland och Gotland regionala uppgifter i nuvarande länsindelning
              eller, som det står i propositionen: Några nya organisationsformer
              skapas inte, och de uppgifter som förs över kommer att utgöra
              en mindre del av landstingens verksamhet.
            </seg>
            <seg n="399cef9a">
              Oenigheten nu är troligtvis lika stor som tidigare. Moderaterna
              har aldrig velat ha regioner i Sverige. Därför finns det i denna
              proposition inget förslag till en helhetslösning för Sverige detta
              trots att Jan-Åke Björklund rest runt i landet och fört en dialog
              med landstingen och trots att vi har Ansvarskommitténs betänkande
              från 2007 med dess förslag till helhetslösning: en reformerad
              samhällsorganisation som bygger på att Sverige är en enhetsstat
              med en stark lokal och regional förankring.
            </seg>
            <seg n="0b0e0104">
              Fru talman! Resultatet av denna dialog med landstingen och av
              Ansvarskommitténs förslag är att landstingen i Gävleborgs, Dalarnas,
              Uppsala, Norrbottens, Västerbottens, Jämtlands och Västernorrlans
              län hos regeringen har ansökt om att få ta över vissa statliga
              uppgifter. Samtidigt har de ansökt om en förändrad landstingsindelning.
              Kammarkollegiet har avstyrkt ansökan om en sådan ändring. Det
              i sin tur har lett till att regeringen har lagt fram tilläggsdirektiv
              till utredningen om en översyn av statlig och regional förvaltning
              för att se över lagstiftningen. Det får mig att tänka på ett gammalt
              uttryck: När kvällen kommer får den late brått.
            </seg>
            <seg n="7370e7b3">
              Ingenting var förberett, och ingenting har gått parallellt med
              dialogen ute i landet.
            </seg>
            <seg n="566b5727">
              Fru talman! Nu permanentas de två försöksverksamheter i Skåne
              och Västra Götaland som så tydligt har visat att större regioner
              kan ta ansvar för den regionala utvecklingen och bättre möta de
              utmaningar som den specialiserade sjukvården står inför.
            </seg>
            <seg n="4c4ac963">
              Med övertagandet av statliga uppgifter när det gäller den regionala
              utvecklingen har man visat att sammanslagningen av de tidigare
              landstingen varit lyckosam. Regionerna har skapat en bättre tillväxt
              än de gamla landstingen var för sig kunnat åstadkomma.
            </seg>
            <seg n="47e50908">
              Genom att sammanslagningen av sjukvård i de gamla landstingen
              skedde i samband med regionförsöken har man klarat den specialiserade
              sjukvårdens resursbehov. Med ett större befolkningsunderlag har
              man bättre kunnat effektivisera vården och tillgodogöra sig nya
              forskningsresultat.
            </seg>
            <seg n="8e3e1e5a">
              Den regionala tillväxten har säkrat resursbehovet i vården i
              hela regionen. Utan hänsyn till regionförsökens resultat i Skåne
              och Västra Götaland ges Halland och Gotland regionala uppgifter
              utan att nuvarande landstingsindelning ändras.
            </seg>
            <seg n="b0e4878d">
              Regeringen tar med sitt förslag inte något samlat grepp över
              regionfrågan utan väljer att lösa den del för del. En sådan utveckling
              kan bara splittra landet och bidra till skillnader när det gäller
              möjligheter att ge god vård och annan service. En sådan utveckling
              strider mot det nödvändiga syftet med regionpolitik, nämligen
              att få livskraftiga regioner i hela Sverige och inte bara i redan
              välmående regioner.
            </seg>
            <seg n="1bd0f583">
              Fru talman! Det gläder mig att ett enigt utskott är överens om
              att även Gotland ska få använda beteckningen regionstyrelse och
              regionfullmäktige och att riksdagen med bifall till motion K11
              ger regeringen detta till känna.
            </seg>
            <seg n="016cb626">
              Däremot reserverar vi socialdemokrater oss emot att regeringen
              i denna proposition väljer en dellösning vad gäller regionerna.
              Riksdag och regering har det övergripande ansvaret för att hela
              landet utvecklas och för att samhällsorganisationer skapar likvärdiga
              levnadsvillkor och möjligheter för alla människor i landet. Om
              regeringens princip att lösa frågan del för del fullföljs finns
              det risk att det i slutändan blir kvar några delar av landet utan
              möjlighet att på egen hand klara regionala uppgifter och utan
              möjlighet till samgående med intilliggande län.
            </seg>
            <seg n="e14402ea">
              Med detta sagt, fru talman, yrkar jag bifall till reservationen.
            </seg>
          </u>
          <note type="speaker" n="8a3b3025">
            Anf. 34 MARIANNE BERG (v):
          </note>
          <u who="Q517921" xml:id="i-46a16e654aeeedd3-0" n="d1d1b10d">
            <seg n="fb11e1e1">
              Fru talman! Regionalt utvecklingsansvar i vissa län många, många
              år har ägnats åt detta arbete bland annat för att kunna nå en
              helhetslösning i regionfrågan i vårt land. Många, många är de
              personer som har varit inblandade och arbetat hårt med denna fråga.
            </seg>
            <seg n="144b4c63">
              Den så kallade Ansvarsutredningen fick allaredan den 23 januari
              2003 direktiv att påbörja sitt arbete med uppdrag att just se
              över strukturen och uppgiftsfördelningen inom samhällsorganisationen.
              Året därpå kom ett tilläggsdirektiv. Då fick Ansvarskommittén
              i uppdrag att med utgångspunkt i kommitténs arbete se över välfärd
              på lika villkor och efter behov som styrs demokratiskt och är
              solidariskt skattefinansierad. Det är viktiga mål som jag som
              vänsterpartist helt ställer mig bakom.
            </seg>
            <seg n="ae74b7d5">
              Men i det betänkande som vi i dag ska ta ställning till finns
              ett delförslag från regeringen att permanenta de försöksverksamheter
              som har funnits Skåne och Västra Götaland. Jag bor själv i Skåne
              län och i Skåne region. I betänkandet finns också nya grepp angående
              Halland och Gotland.
            </seg>
            <seg n="d250627d">
              Om jag tittar på den region som jag själv lever i, Skåne, har
              jag inget direkt negativt att säga om hur verksamheten har bedrivits
              där. Det har skett en mycket positiv utveckling både när det gäller
              utveckling och tillväxt och att i ett medborgarperspektiv kunna
              påverka och få insyn att få ett helhetsperspektiv.
            </seg>
            <seg n="2f5882d7">
              Men jag tycker att det är illa att man permanentar regioner utan
              att ha en samlad helhet för landet. Att genomföra en dellösning
              är detsamma som att regeringen inte på något sätt tar det samlade
              grepp som den borde göra i frågan. Detta kommer med all säkerhet
              också att stöta på stora problem när vi ska se över den framtida
              helhetslösningen.
            </seg>
            <seg n="ae1c00d5">
              Jag har svårt att förstå, fru talman, varför en så välgenomtänkt
              utredning som den som Ansvarskommittén har presenterat inte efterföljs.
              Många människor har ju nu verkligen tagit till sig detta och arbetar
              med att försöka få fram konkreta lösningar som ska vara en helhet,
              inte bara i det egna länet utan också en helhet och en positiv
              utveckling för hela landet.
            </seg>
            <seg n="1f96c3c8">
              I stället väljer regeringen att kasta Ansvarsutredningen i papperskorgen
              och fullkomligt strunta i och negligera det arbete som har påbörjats
              ute i landet. Regeringen kör nu, liksom många gånger tidigare,
              ett eget medvetet rat race i denna fråga. Det är bedrövligt, och
              det kan komma att få många konsekvenser. Om en helhetssyn inte
              finns med riskerar enormt stora delar av landet att lämnas med
              en stor lapp på bröstet där det står kvarsittning. Och vad får
              det för konsekvenser? Jo, till exempel att man inte för egen maskin
              kan fullfölja de regionala uppgifterna såsom fullgod sjukvård
              och en väl fungerande kollektivtrafik. Det är en utveckling som
              i värsta fall för med sig att landet splittras och att det inom
              landet kan komma att uppstå stora skillnader vad gäller att ge
              god sjukvård och annan service för alla för hela befolkningen.
            </seg>
            <seg n="90d6fb53">
              En sådan utveckling vill inte vi rödgröna ha. Det vill däremot
              ni i Alliansen. Målet måste väl vara att vi har en regionpolitik
              som är värd namnet med syftet att få livskraftiga regioner i hela
              vårt land och inte bara i redan välmående regioner, till exempel
              Skåne.
            </seg>
            <seg n="bdbf854e">
              Att skapa likvärdiga levnadsvillkor och möjligheter för alla
              i landet är något som ligger högt på Vänsterpartiets agenda. Men
              med det förslag som nu ligger på bordet kastar regeringen verkligen
              grus i maskineriet och försvårar, milt sagt, att detta uppnås.
              En dellösning duger inte, fru talman. En helhetslösning är ett
              måste.
            </seg>
          </u>
          <note n="17c50967">
            Därför yrkar jag härmed bifall till den reservation som finns
            i betänkandet.
          </note>
          <note type="speaker" n="62ca2148">
            Anf. 35 PER BILL (m):
          </note>
          <u who="Q5575977" xml:id="i-4b0128abd66589ee-0" n="d1c8909c">
            <seg n="5559ba19">
              Fru talman! Jag är mycket nöjd och glad över att kunna yrka bifall
              till förslaget i konstitutionsutskottets proposition som permanentar
              försöksregionerna Skåne och Västra Götaland och som omfattar en
              ny lag som gör att Gotland, Skåne, Halland och Västra Götaland
              får mer regionalt ansvar. Lagen träder i kraft den 1 januari 2011.
            </seg>
            <seg n="22b32516">
              Jag har frågat mer än 100 väljare, tror jag, på olika ställen
              i vårt land vilka deras tio viktigaste frågor är. Hittills har
              ingen nämnt regionbildning som en av de viktigaste frågorna i
              ett väljarperspektiv. Däremot, fru talman, finns det gott om politiker
              framför allt politiker med ett centralistiskt perspektiv som tycker
              att det här är viktigt.
            </seg>
            <seg n="507c6025">
              I Uppsala, där jag bor, är man kluven. Å ena sidan har vi allt
              tätare samarbete med Helsingforssregionen, å andra sidan har vi
              ett landsting som har mycket gott samarbete med andra delar av
              landet och som behöver patientunderlag så att vi kan fortsätta
              att ha ett av Sveriges bästa sjukhus. Här tror jag att man hittar
              ett av de problem som kanske väljarna men inte centralistiska
              politiker ser.
            </seg>
            <seg n="a740f75a">
              För mig handlar det om att ha ett underifrånperspektiv att låta
              de regioner som vill växa fram. Jag tycker att framför allt Skåne
              men även Västra Götaland har varit områden och regioner där det
              har funnits ett riktigt driv för att få bilda en egen region.
              Det gäller alltså framför allt Skåne, men vi har även nu den senaste
              tiden sett en allt större nöjdhet med hur det blir i Västra Götaland.
              Det är här jag tycker att vi ska hitta inspirationen och drivkraften;
              den ska komma från de invånare som vill att man ska skapa regioner.
            </seg>
            <seg n="311b1834">
              För mig är Sverige väldigt olika på olika håll. Olika delar har
              olika förutsättningar geografiskt men också befolkningsmässigt
              och demografiskt. Det är därför inte konstigt att regioner, när
              de väl växer fram, kommer att se olika ut.
            </seg>
            <seg n="012aee17">
              En del är stora, och andra är små. Det behöver inte alls vara
              så att de små regionerna har någon nackdel av sin storlek. Jag
              tror tvärtom att vi kan lära oss av de tokigheter som gjordes
              på 60- och 70-talen när man slog ihop kommuner. De stora kommunsammanslagningarna
              ledde på många håll till att man fick för stora kommuner där människor
              inte kände någon naturlig samhörighet och där det snarare blev
              problem i stället för att det skapades möjligheter.
            </seg>
            <seg n="fd140dc1">
              Det viktiga för staten är att se till att det finns en väl fungerande
              statlig förvaltningspolitik. Det är viktigt att det staten ska
              göra görs på ett bra sätt.
            </seg>
            <seg n="e370445d">
              Det är också viktigt att se till att vi får en likvärdig grundläggande
              samhällsservice för alla Sveriges invånare oavsett var vi bor
              och oavsett om vi bor i en region eller om vi bor i ett län.
            </seg>
            <seg n="641d7e07">
              Fru talman! På en punkt har utskottet ändrat lite grann i regeringens
              proposition och gjort ett tillkännagivande som kanske visar på
              lite mindre byråkratiskt tänkande. Vi har lyssnat på vad en enig
              politikerkår på Gotland har bett om, nämligen att Gotland ur alla
              synvinklar ska ha samma regionstatus som de övriga tre regionerna.
              Därför är det för mig alldeles givet att det tillkännagivande
              vi gör om att Gotland ska få använda begreppen regionfullmäktige
              och regionstyrelse är riktigt. Jag tycker också att regeringen
              bör återkomma innan den 1 januari 2011 och se till att de små
              brister som fanns i propositionen rättas till och att Gotland
              kommer att vara exakt lika mycket en region som de andra tre.
            </seg>
            <seg n="685db040">
              Jag vill också passa på att gratulera Christer Engelhardt. När
              någon har skrivit en motion som vi tycker är rätt och riktig ska
              man göra som vi gör i konstitutionsutskottet. Vi tillstyrker den
              i stället för att skriva på politiska att den därmed kan anses
              tillgodosedd. Grattis, Christer, till att du har fått din motion
              tillgodosedd!
            </seg>
            <seg n="4413a36c">
              Fru talman! Med det yrkar jag bifall till förslaget i KU:s betänkande.
            </seg>
          </u>
          <note type="speaker" n="68a79a66">
            Anf. 36 PHIA ANDERSSON (s) replik:
          </note>
          <u who="Q3370155" xml:id="i-e88e9d0e3f533619-0" n="7ba67644">
            <seg n="d72fc2d3">
              Fru talman! Det är uppenbart att som man ropar får man svar.
              Var det så att frågan ställdes så att svaret blev givet? I så
              fall skulle det styrka en redan lagd uppfattning hos Per Bill.
            </seg>
            <seg n="3a0a1ce6">
              Dessa frågor ställdes inte: Är sjukvården viktig? Är det viktigt
              att det finns resurser till sjukvården framgent? Är tillväxt viktigt?
              Är det viktigt att det finns arbetstillfällen där du bor? Är infrastruktur
              viktigt? Är det viktigt att det finns kollektivtrafik så att du
              får ett större arbetsmarknadsområde att söka arbete på?
            </seg>
            <seg n="207af2df">
              Om Per Bill hade ställt de frågorna tror jag att han hade fått
              ett annat svar. Därför undrar jag: Varför ställdes inte frågorna
              på det sättet?
            </seg>
          </u>
          <note type="speaker" n="3404fa24">
            Anf. 37 PER BILL (m) replik:
          </note>
          <u who="Q5575977" xml:id="i-4b0128abd66589ee-1" n="d1c8909c">
            <seg n="71aa88a6">
              Fru talman! Det kan möjligen bero på att jag inte tror att alla
              dessa goda saker alltid ska ske tillsammans med vissa andra län.
              I mitt hemlän, Uppsala, som jag försökte använda som exempel är
              det uppenbart hur stor nytta vi har av samarbete när det gäller
              sjukvård med de delar som ligger norrut och västerut. När det
              däremot gäller arbetsmarknad och kommunikation är vi alltmer en
              del av Storstockholm eller Mälardalsregionen.
            </seg>
          </u>
          <note type="speaker" n="8ae0fd1b">
            Anf. 38 PHIA ANDERSSON (s) replik:
          </note>
          <u who="Q3370155" xml:id="i-e88e9d0e3f533619-1" n="7ba67644">
            <seg n="bf2d68fb">
              Fru talman! Det är väl ändå så att sjukvården är en av de viktigaste
              frågorna som svenska folket sätter på dagordningen? Att klara
              de utmaningar som sjukvården står inför och att kunna möta de
              nya forskningsresultaten kräver kanske en annan organisation.
              Om man går ut och frågar om det är någon som vill ha regioner
              är frågan faktiskt fel ställd. Det var det jag reagerade på. Man
              bör nog fylla det med ett innehåll för att få rätt svar på den
              frågan. Är Per Bill fortsättningsvis beredd att gå ut och ställa
              frågan på det här sättet och kanske få andra svar än dem han ville
              ha?
            </seg>
          </u>
          <note type="speaker" n="fe3ca140">
            Anf. 39 PER BILL (m) replik:
          </note>
          <u who="Q5575977" xml:id="i-4b0128abd66589ee-2" n="d1c8909c">
            <seg n="91b7c54e">
              Fru talman! Eftersom jag har suttit i utbildningsutskottet i
              fyra år har jag många gånger ställt frågorna: Hur får vi bättre
              utbildning? Hur får vi bättre forskning? Hur får vi en bättre
              fungerande högspecialistsjukvård?
            </seg>
            <seg n="b8850974">
              Jag tror inte att jag någonsin under de åren har stött på någon
              som har sagt att det viktigaste av allt är att bilda riktigt stora
              regioner.
            </seg>
          </u>
          <note type="speaker" n="64bd38c8">
            Anf. 40 STEFAN TORNBERG (c):
          </note>
          <u who="Q6213669" xml:id="i-081af64fc4dcb8df-0" n="ea532724">
            <seg n="6d1a86d1">
              Fru talman! En av de första uppgifterna jag fick som riksdagsledamot
              var att ersätta Åsa Torstensson i Ansvarskommittén. Det är roligt
              att höra hur kompetent betänkandet från den kommittén var. Som
              kommittéledamot är det också intressant att få vara med, även
              om det var i slutet på processen, och följa den diskussion som
              ledde fram till betänkandet och höra den debatt som förs här i
              kammaren. Det är inte alltid så lätt att känna igen sig.
            </seg>
            <seg n="2b21292a">
              Ansvarskommittén lade fram ett enigt betänkande som självfallet
              var en kompromiss. Det var en kompromiss som också fick ett rungande
              ja i den remissomgång som följde på Ansvarskommitténs yttrande.
              Trots det visade det sig att det var en fråga som inte var så
              enkel att genomföra. Det är också en fråga som har levt i svensk
              politik i flera decennier.
            </seg>
            <seg n="26eeed76">
              När partiledarna i Allians för Sverige satte ned foten i regionfrågan
              i en gemensam debattartikel i Dagens Nyheter för drygt ett år
              sedan var det visserligen ett halvt steg bakåt i förhållande till
              Ansvarskommitténs förslag, men det var samtidigt två rejäla kliv
              framåt när det gäller de politiska förutsättningarna att komma
              vidare i regionfrågan. De fyra regeringspartiernas ledare var
              nu överens om att Sverige ska ha tre politiska beslutsfattande
              nivåer med egen beskattningsrätt, stat, regionkommuner och primärkommuner.
            </seg>
            <seg n="15ed7a5c">
              En avgörande skillnad mot Ansvarskommitténs förslag är att Alliansens
              partiledare anslår ett tydligare underifrånperspektiv i regionbildningsprocessen.
              De öppnar också för en mer asymmetrisk regionbildning i och med
              att även Halland och Gotland får bli egna regionkommuner. Det
              är perspektivförskjutningar som det är enkelt för mig som centerpartist
              att bejaka.
            </seg>
            <seg n="504d5d78">
              Fru talman! KU konstaterar också i betänkandet att regeringens
              proposition inte följer Ansvarskommitténs förslag utan avviker
              just på den punkten.
            </seg>
            <seg n="65ff3672">
              Dessutom rättar utskottet till förbiseendet som innebar att Gotland
              inte skulle få regionstatus trots att uppgifterna och funktionerna
              för Gotland är desamma för Halland, Skåne och Västra Götaland.
              Jag vill också säga ett stort tack till de Gotlandspolitiker med
              kommunalrådet Eva Nypelius i spetsen som uppmärksammade oss i
              utskottet på det orimliga i en sådan ordning.
            </seg>
            <seg n="5a235e62">
              Fru talman! Phia Andersson tog upp hanteringen av de ansökningar
              som kommit från norra och mellersta Sverige i regionfrågan. Det
              kom också ett tydligt negativt besked från Kammarkollegiet när
              det gäller en sådan regionbildning.
            </seg>
            <seg n="f929c1e7">
              Det negativa beskedet visar också att det inte är så enkelt att
              forma nya regioner. Regionbildningsprocessen måste få ta tid,
              även om det är frustrerande för många regionpolitiker som har
              ägnat mycket tid och engagemang åt frågan. Utan en bred politisk
              förankring över partigränserna och de geografiska gränserna samt
              en acceptans från medborgarna blir det svårt att bilda nya regionkommuner
              som bryter dagens landstingsgränser.
            </seg>
            <seg n="707efa13">
              Fru talman! Centerpartiet har i decennier arbetat för att landstingen
              ska ersättas av direktvalda regioner och att uppgifter därmed
              flyttas ned från staten till de folkvalda politikerna. Nu är den
              visionen på väg att förverkligas.
            </seg>
            <seg n="eca6b70a">
              Jag skulle också vilja kommentera den reservation som finns från
              Socialdemokraterna, Vänsterpartiet och Miljöpartiet. Man är som
              sagt var överens när det gäller beteckningarna om att Halland,
              Gotland och försöken i Västra Götaland och Skåne ska få bilda
              regionkommuner. Samtidigt står det, och det har vi också hört
              här, att detta beslut ställer upp hinder för framtida helhetslösningar.
              Man säger också att i praktiken omöjliggör regeringens förslag
              som nu ska fastställas i ett riksdagsbeslut ett genomförande av
              Ansvarskommitténs förslag.
            </seg>
            <seg n="d2e3a2e3">
              Därför vore det mycket intressant att få svar från Socialdemokraterna,
              Vänsterpartiet och Miljöpartiet: Vad händer med Halland och Gotland
              efter valet? Är det här någonting som bara gäller just nu? Är
              det bildandet av regionerna Halland och Gotland som är problemet
              inför framtiden? Vad är det för hinder ni ser för en fortsatt
              regionalisering av Sverige? Det skulle vara mycket bra att få
              ett sådant besked i den här debatten.
            </seg>
            <seg n="7bfedbdf">
              Med detta, fru talman, vill jag yrka bifall till utskottets förslag
              i betänkandet.
            </seg>
          </u>
          <note type="speaker" n="a67f7a67">
            Anf. 41 PHIA ANDERSSON (s) replik:
          </note>
          <u who="Q3370155" xml:id="i-e88e9d0e3f533619-2" n="7ba67644">
            <seg n="8e27640f">
              Fru talman! Att ta ett helhetsgrepp på denna fråga och våga släppa
              makt från den här församlingen och kanske ned på regional nivå
              för att skapa bättre förutsättningar försvåras av att man gör
              det del för del. Ansvarskommittén hade en helhetslösning som var
              väl värd att diskutera. Man behöver inte följa den slaviskt, men
              den var väl värd att diskutera.
            </seg>
            <seg n="452ebdf6">
              Man trodde kanske att Jan-Åke Björklund åkte ut för att få underifrånperspektivet.
              Men visst är det så, Stefan Tornberg, att det är Centerpartiet
              som har fått backa i den här frågan och inte Moderaterna? Det
              kanske är Centerpartiet, Folkpartiet och Kristdemokraterna som
              har fått backa på ambitionen när det gäller hur man ville att
              regionbildningen skulle vara för att över huvud taget få igenom
              någonting. Är det så?
            </seg>
          </u>
          <note type="speaker" n="4b688d0b">
            Anf. 42 STEFAN TORNBERG (c) replik:
          </note>
          <u who="Q6213669" xml:id="i-081af64fc4dcb8df-1" n="ea532724">
            <seg n="ed85f9cb">
              Fru talman! Phia Andersson har en poäng i att vi måste våga släppa
              greppet. Jag tycker att den process som har varit sedan Ansvarskommittén
              lade fram sitt betänkande och de försök som har gjorts att bilda
              regioner, trots Jan-Åke Björklunds engagerade insatser, har visat
              på den splittring som finns. Det gäller både bristen på engagemang
              hos befolkningen ja, rena motståndet men också den splittring
              som finns hos politiker.
            </seg>
            <seg n="f8189210">
              Inte ens Phia Anderssons partikamrater i norra Sverige har kunnat
              ena sig om hur en framtida region ska se ut. Menar Phia Andersson
              verkligen allvar med att det här ska beslutas uppifrån? Ska man
              tvinga Timrå och Sundsvalls lokalpolitiker att bilda en region
              tillsammans med övre Norrland fast de inte vill det? Ska man tvinga
              jämtarna att gå ihop med övriga delar av norra Sverige fast Socialdemokraterna
              i Jämtland inte vill det? Är det verkligen en framgångsrik väg
              och en bra grund för den nödvändiga regionaliseringen i Sverige?
            </seg>
            <seg n="8f82e7d3">
              Därför vill jag återigen ställa frågan: Vad händer med Halland
              och Gotland efter valet? Kommer ni att tvinga in dem i större
              regioner? Ska Halland delas i en södra del som ska gå till Skåne
              och en norra del som ska gå till Västra Götaland? Ska Gotland
              in i Småland eller i Helsingforss län?
            </seg>
          </u>
          <note type="speaker" n="d6aebbd8">
            Anf. 43 PHIA ANDERSSON (s) replik:
          </note>
          <u who="Q3370155" xml:id="i-e88e9d0e3f533619-3" n="7ba67644">
            <seg n="e7b81e5b">
              Fru talman! Inte ens under Axel Oxenstiernas tid funderade man
              över vad som skulle hända längre fram i tiden. Vad vi pratar om
              här är vad som kommer att hända om del för del tar ansvar alldeles
              själva. Det här pusslet ska ju ändå läggas av någon.
            </seg>
            <seg n="e1713b4d">
              Jag var med under hela processen vid bildandet av Västra Götalandsregionen,
              men jag kommer inte ihåg att vi någon enda gång diskuterade hur
              det skulle bli för Norrland om vi gjorde det där. Någon måste
              väl ändå ta helhetsansvaret.
            </seg>
            <seg n="58311b70">
              Sedan finns det säkert justeringar efter den här regeringsperioden
              som behöver göras efter valet. Det är jag alldeles övertygad om.
              Om det är just den här indelningen vad gäller Halland och Gotland
              i nuläget kan jag inte svara på, men ingenting är hugget i sten.
              Det är ändå självklart så att ni försvarar den här processen för
              att vi har ett samarbete med någon som inte vill. Har inte Centern
              större ambitioner, Stefan Tornberg?
            </seg>
          </u>
          <note type="speaker" n="9d5468a5">
            Anf. 44 STEFAN TORNBERG (c) replik:
          </note>
          <u who="Q6213669" xml:id="i-081af64fc4dcb8df-2" n="ea532724">
            <seg n="f00065b1">
              Fru talman! Vi i Centerpartiet är helt övertygade om att regionaliseringsprocessen
              för att vara framgångsrik måste bygga på ett engagemang underifrån.
              Vi var beredda att medverka till att få en diskussion och ett
              helhetsgrepp, just för att det var så viktigt att få en samsyn
              om regionaliseringen av Sverige. Detta gjorde vi i Ansvarskommitténs
              förslag.
            </seg>
            <seg n="01dbe6fd">
              Därför vore det intressant att veta vad som händer när nu beslutet
              fattas. Det finns ju inget avslagsyrkande när det gäller permanentandet
              av Västra Götaland och Skåne och bildandet av regionerna Halland
              och Gotland. Men är det här något temporärt? Är det här bara något
              som gäller just nu? Kan vi få ett besked från Socialdemokraterna
              eller från vänsteroppositionen om vad som händer i regionfrågan
              efter valet?
            </seg>
            <seg n="f54e7ac3">
              (Applåder)
            </seg>
          </u>
          <note type="speaker" n="c40332ed">
            Anf. 45 HELENA BARGHOLTZ (fp):
          </note>
          <u who="Q4937530" xml:id="i-e9126d8909d2dd1c-0" n="4c702bfd">
            <seg n="e53139fb">
              Fru talman! När Ansvarskommittén kom med sitt betänkande var
              det många som väntade sig en big bang. Kommitténs förslag var
              ju så dramatiskt. Alla landsting skulle avskaffas och ersättas
              av betydligt färre storregioner. Men i dag toppar knappast regionfrågan
              nyhetssändningarna eller hamnar på första sidan.
            </seg>
            <seg n="dae82d65">
              Det betyder dock inte att frågan är borta. Tvärtom den fortsätter
              att röra på sig. För oss i Folkpartiet liberalerna har regionfrågan
              länge varit en viktig fråga. Inte för att den administrativa formen
              i sig är prioriterad utan för att regionpolitiken hänger ihop
              med vår syn på medborgarinflytande och samhällsutveckling.
            </seg>
            <seg n="a74afb0d">
              Först har vi medborgarinflytandet. Även om Sverige är ett litet
              land finns det frågor där kommunerna har blivit för små och den
              statliga nivån hamnar för långt bort från medborgarna. Det handlar
              om stora delar av sjukvården och kollektivtrafiken men också om
              frågor kring regional samhällsplanering och kultur, för att ge
              några exempel. Därför behöver den kommunala och statliga nivån
              också i framtiden kompletteras med en regional demokrati som är
              folkvald.
            </seg>
            <seg n="fcafe69a">
              Sedan har vi samhällsutvecklingen. De regionala gränser som drogs
              upp av Axel Oxenstierna har i princip varit oförändrade sedan
              1600-talet. Då är det många som undrar varför vi ska ändra dem
              nu, men det är kanske just nu det är dags. Vi har under senare
              år sett en allt snabbare integrationsprocess, där den ekonomiska
              utvecklingen i kombination med förbättrade kommunikationer gör
              att de funktionella regionerna har blivit allt färre och allt
              större.
            </seg>
            <seg n="b3843e29">
              Stora delar av Västsverige och östra Mälardalen är redan i dag
              gemensamma bostads- och arbetsmarknader. Samma utveckling ser
              vi på andra håll i landet, och inte minst utbyggnaden av järnvägsnätet
              kommer att betyda mycket för att driva på processen framöver.
            </seg>
            <seg n="3454b8ab">
              På allt fler håll i Sverige upplevs de gamla landstingsgränserna
              som problem i vardagen. Tillväxtpolitik, kommunikationer, vattenvård
              och andra regionala miljöfrågor måste hanteras med utgångspunkt
              i de regiongränser som finns och i vardagen. Om de administrativa
              gränserna inte stämmer med verkligheten får vi svårare att hantera
              verklighetens utmaningar.
            </seg>
            <seg n="bda92a36">
              Folkpartiets grundsyn är att den regionala indelningen behöver
              ses över. Vår utgångspunkt är att de funktionella regionerna ska
              vara vägledande.
            </seg>
            <seg n="7f9feb77">
              Men och det är väldigt viktigt, fru talman alla förändringar
              måste ske med stor varsamhet och med respekt för folkviljan i
              den landsdel som berörs. Fortfarande lever minnet på många håll
              av hur hårdhänt kommunreformen på 1970-talet drevs igenom och
              hur den bristande förankringen gjorde det svårare att förverkliga
              en reform som i och för sig var nödvändig.
            </seg>
            <seg n="f218ce47">
              Vi i Folkpartiet har därför, tillsammans med våra kolleger i
              alliansregeringen, slagit fast några viktiga utgångspunkter. För
              det första ska en ändrad regionindelning bygga på initiativ underifrån
              inte kommandon ovanifrån. För det andra det följer av det första
              behöver regionerna inte se likadana ut överallt i Sverige. Tvärtom
              kan de lokala förutsättningarna leda fram mot storregioner i vissa
              landsändar och andra lösningar på andra håll. Och eftersom folkviljan
              är vägledande är det vi i Sverige, inte EU och dess strukturfonder,
              som avgör den formella regionindelningen i Sverige.
            </seg>
            <seg n="03b2965b">
              Därför ska de lyckade regionförsöken i Västra Götaland och Skåne
              kunna permanentas, samtidigt som Gotland och Halland ska kunna
              bli egna regioner även om folkmängden är mindre. Statens ansvar
              är att se till att nya regioner kan fungera effektivt och att
              det inte uppstår negativa konsekvenser för de närliggande områdena.
              Av det skälet fortsätter analysen av regionstrukturen i norra
              och mellersta Sverige.
            </seg>
            <seg n="5a85f424">
              Fru talman! Alliansregeringens överenskommelse visar därmed också
              att vi på ett konstruktivt sätt kan hantera regionfrågan de närmaste
              åren. Det blir ingen big bang där hela kartbilden ritas om utan
              snarare en successiv process i takt med att förutsättningarna
              klarnar på olika håll i landet. Visserligen tar det längre tid,
              men jag är övertygad om att det är det mest konstruktiva sättet
              att få fram lösningar som är väl förankrade hos folkviljan och
              därmed långsiktigt hållbara.
            </seg>
            <seg n="81fba11c">
              Därför vill jag yrka bifall till förslaget i utskottets betänkande.
            </seg>
            <seg n="3a057ccf">
              Jag är särskilt nöjd med det särskilda förslag som har kommit
              från utskottet om ett tillkännagivande till regeringen om att
              också Gotland bör få använda beteckningen regionfullmäktige och
              regionstyrelse. Jag vet att detta är ett stort önskemål från många
              gotlänningar.
            </seg>
          </u>
          <note type="speaker" n="b85fbbd0">
            Anf. 46 INGVAR SVENSSON (kd):
          </note>
          <u who="Q1663473" xml:id="i-3332235ee8fdf25b-0" n="6daaad81">
            <seg n="a6ea232e">
              Fru talman! Den 17 januari 2002 var en viktig dag för tanken
              på regional självstyrelse. Den dåvarande socialdemokratiska regeringen
              hade föreslagit ett slopande av regionförsöken, och i stället
              skulle regionala samrådsorgan inrättas. Moderaterna anslöt sig
              till Socialdemokraternas linje men gjorde ett inkonsekvent undantag:
              Skåne skulle fortsätta Skåne skulle räddas. Det var faktiskt det
              som gjorde att vi kan ha den här debatten i dag, att vi är tillbaka
              till den debatten från 2002.
            </seg>
            <seg n="aea569d0">
              Jag ska citera några meningar från mitt eget anförande. Jag sade
              bland annat så här: Har det regionala självstyret kommit att stanna,
              stanna upp eller möjligen avstanna? Det är en s.k. bra fråga.
              Huvudinriktningen i det beslut som vi ska fatta i anslutning till
              detta betänkande handlar nog mest om att avstanna. Konservatismens
              centralistiska krafter har dess värre funnit varandra. Men jag
              tror att oavsett vad som nu sker i denna kammare så har den politiska
              idén om ett utökat regionalt självstyre kommit för att stanna.
              Det är en sådan idé som har framtiden för sig.
            </seg>
            <seg n="33f39d1e">
              Moderaterna föreslog alltså att Skåne skulle få fortsätta enligt
              försökslagen, men i övrigt skulle regeringen vinna Moderaternas
              gehör.
            </seg>
            <seg n="e4011e5b">
              Nu vållade det där moderata avsteget lite huvudbry hos oss andra,
              men vi löste ut det så småningom med en finurlig villkorsreservation.
              Vi behövde aldrig ta till den, därför att i samma ögonblick som
              det blev känt insåg Socialdemokraterna att man skulle få en majoritet
              emot sig. Inte bara Skåne fick fortsätta försöken utan också Västra
              Götaland.
            </seg>
            <seg n="c1915a17">
              Det är där vi står i dag när vi nu ska permanenta de här försöken.
              Vi kunde ha haft en helt annan beslutssituation i dag. Utan beslutet
              den 17 januari 2002 hade vi inte kunnat permanenta de här två
              regionbildningarna.
            </seg>
            <seg n="d70bac04">
              Det är också intressant, fru talman, att konstatera den omsvängning
              som har skett framför allt från s-sidan. Idén om utökat regionalt
              självstyre har framtiden för sig.
            </seg>
            <seg n="acc9ea8d">
              Fru talman! Vad var det jag sade!
            </seg>
          </u>
          <note n="c3c6d788">
            Jag yrkar bifall till förslaget i betänkandet.
          </note>
          <note type="speaker" n="4be6ee6e">
            Anf. 47 HANS WALLMARK (m):
          </note>
          <u who="Q5650816" xml:id="i-2b8d373fcc1d8a89-0" n="6421e344" next="i-2232b9b54549741f-0">
            <seg n="935d5dc9">
              Fru talman! På Nordiska museet på Djurgården i Helsingfors finns
              en monumentalstaty av Gustav Vasa. Få är ju som han symbol för
              nationalstaten Sverige. Han är en av de betydande personer som
              lagt grunden till och format det land vi i dag känner. Genom århundraden
              kan naturligtvis andra namn läggas till listan. Att tala om en
              enhetsstat utan att exempelvis nämna 1600-talets Axel Oxenstierna,
              som flera redan har gjort här i kammaren, är i praktiken omöjligt.
            </seg>
            <seg n="ba96f3f4">
              Om man lyssnar noga kan möjligtvis ett lätt gnissel höras från
              Nordiska museet och Gustav Vasa, fru talman, då åtminstone ett
              av ögonbrynen i sten nu höjs inför det beslut som riksdagen ska
              fatta. Vad som sker är att vissa regionförsök nu avskaffas efter
              drygt tio år och i stället permanentas. Även om mycket spännande
              skett på riktigt under åren blir det nu definitivt. Skåne, som
              jag representerar i Sveriges riksdag, är ett av dessa områden.
              Och med dagens beslut kan Skåne sägas bli lite mer Skåne. Men
              Gustav Vasa, Axel Oxenstierna och alla deras vapendragare av i
              dag kan vara lugna, då regionalismen nu kommer till Sverige inom
              ramen för en fortfarande mycket tydlig och uttalad nationalstat.
            </seg>
            <seg n="9b609df9">
              De steg som tas är ju i en europeisk omgivning föga dramatiska
              eller konstiga. Tvärtom finns på många håll en insikt om värdet
              av mångfald och att olika lösningar kan användas på olika håll.
              Sverige ser inte likadant ut och möter inte samma typ av utmaningar,
              och då är det också viktigt att olika lösningar och svar finns
              att tillgå. Det som är rätt för dem som bor i Malmö, Helsingborg,
              Ängelholm och Kristianstad kan vara fel för dem i Umeå, Luleå,
              Kiruna och Haparanda. Och tvärtom! Men med större regionalt ansvar
              går det att forma lösningar som är mer anpassade efter respektive
              område. Och det är viktigt att understryka betydelsen av samverkan,
              att det ska komma underifrån. Det handlar inte bara om politik
              och politiska beslut utan om medborgarperspektiv men också samverkan
              med näringsliv, det civila samhället, universitet och högskolor
              samt rent av andra länder.
            </seg>
            <seg n="63d06a6c">
              Fru talman! Skåne som en del av en fungerande och livaktig Öresundsregion
              går aldrig att tänka utan Själland. Att ta tåg eller bil till
              och från Köpenhamnsområdet är för oss som bor där nere att röra
              sig hemma, medan det betraktat utifrån ett Helsingforssperspektiv
              är något som tilldrar sig utomlands. Med fler och större möjligheter
              att fatta beslut i Skåne behöver ingen se Öresundsintegrationen
              som en utrikespolitisk fråga, utan det är i allra högsta grad
              något som har en regional dimension.
            </seg>
            <seg n="14dced17">
              Fru talman! Jag vet att regionalism och rent av ordet region
              kan ha olika betydelser i olika delar av landet. Och jag har respekt
              för att det finns olika tolkningar rent av i det parti som jag
              representerar. Jag utger mig inte för att tala för tveksamma i
              Skaraborg eller i Norrbotten, utan de kan vältaligt berätta om
              vad de tycker. Men jag kan härifrån talarstolen ge tips om hur
              jag tror att en god regionkänsla kan växa fram med just Skåne
              som ett bra exempel.
            </seg>
            <seg n="cd67bdfd">
              Det får aldrig handla om abstrakta teorier eller att man i en
              utredning eller via en förhandlingsman kommit fram till en slutsats.
              Det måste växa fram underifrån. Det måste finnas intresse från
              lokala företrädare, från näringsliv och från andra aktörer. Skåne
              som region hade aldrig kunnat bli ett faktum utan att exempelvis
              Sydsvenska Industri- och Handelskammaren varit tydlig, utan att
              lokala medieföreträdare som Kvällsposten och på sin tid Nordvästra
              Skånes Tidningar varit tydliga och absolut inte utan att alla
              partier av betydelse med de två stora i spetsen, Moderaterna och
              Socialdemokraterna, varit tydliga.
            </seg>
            <seg n="e34a27b5">
              Även om jag ser dagens beslut som att ännu ett vallöfte kan bockas
              av vet jag att det finns en hel del andra skånska riksdagsmän
              från både Alliansen och utanför som faktiskt tycker samma sak.
            </seg>
          </u>
          <note n="ed39abc9">
            Fru talman! Låt mig nämna några viktiga händelser. År 1997 slogs
            Malmöhus läns landsting och Kristianstads län samman till Skåne
            län. År 1999 för Regionförbundet Skåne över sitt uppdrag som regionens
            företrädare till ett direktvalt regionfullmäktige. Valet skedde
            i september 1998. Därmed fick Region Skåne ansvar för regional
            utveckling, hälso- och sjukvård, tandvård, kollektivtrafik, näringsliv,
            kultur och planeringsfrågor.
          </note>
          <u who="Q5650816" xml:id="i-2232b9b54549741f-0" n="6421e344" prev="i-2b8d373fcc1d8a89-0">
            <seg n="e7be355d">
              Det är detta som permanentas i och med dagens beslut. För egen
              del tror jag att regionalismen kommit för att stanna och tycker
              därför inte att det för framtiden kan uteslutas en breddning och
              fördjupning av mandaten när de regioner som så önskar och visat
              sig ha förmåga kan peka på fördelarna med detta att vilja gå vidare.
              Samtidigt ska det understrykas att detta inte är något krav på
              att andra delar av landet måste ta steg i samma riktning eller
              i samma tempo. Tvärtom borde vi inom ramen för ett Sverige tillsammans
              charmas av och uppskatta mångfaldens rikedom.
            </seg>
            <seg n="f43d1e9b">
              Med den nuvarande ordningen med landstingen som ansvariga för
              sjuk- och hälsovården är det också viktigt att slå fast att regiondiskussioner
              aldrig får bli en ursäkt för att rymma från det som i dag till
              stor del är huvuduppdraget. Perspektivet måste vara att utveckla
              hälso- och sjukvården så att köer tas bort och patienter därmed
              erbjuds den vård och behandling de behöver, om inte i det egna
              området så någon annanstans i Sverige eller utomlands. I Skåne
              är det ju rätt självklart att se samverkansmöjligheterna även
              inom detta område med Danmark och i förlängningen Tyskland och
              Polen.
            </seg>
            <seg n="d65cf64b">
              Fru talman! Det krävs en regional aktör för att kunna hjälpa
              till att hantera de utmaningar som finns för både näringsliv och
              arbetsmarknad. I dag bor närmare 1 234 000 personer i Skåne. I
              grunden är det bättre att fler beslut fattas på lokal och regional
              nivå i stället för på central statlig nivå. Men framgångsrika
              regioner skapas möjligheter till mångfald.
            </seg>
            <seg n="028743f4">
              Olika åtgärder och insatser kan jämföras. Utveckling måste hela
              tiden stå i centrum genom genuin vilja att lära sig av andra för
              att ständigt bli bättre och effektivare. Under de tolv år som
              regionförsöket pågått har mandatet utvecklats, speciellt under
              de senaste regeringsåren. Infrastrukturplaneringen, kulturportföljen
              och kompetensportföljen är bara några exempel på steg som tagits.
            </seg>
            <seg n="f8b6b0d4">
              Två saker tycker jag särskilt bör nämnas just när det gäller
              Skåne: Försöken att nå regional samsyn när det gäller vilka infrastruktursatsningar
              som behövs och att Region Skåne valt att satsa på just kulturen
              som ett av uttryckssätten för att vara region. Ytterst handlar
              det om förutsättningar för skapande och kreativa näringar.
            </seg>
            <seg n="38b83041">
              Fru talman! Just kulturen, traditionen och det gemensamma tror
              jag också är något som har betydelse för en framgångsrik region.
              Det finns en identitet. I Skånes fall handlar det om att freden
              1660 bekräftade den från 1658 som kom att göra Skåneland till
              en del av Sverige. Det var ungefär 100 år efter Gustav Vasa. Den
              kung som ruvar i Nordiska museet här på Djurgården i Helsingfors
              var aldrig monark över Skåne men väl för den i dag fria republiken
              Finland. Sådana historiska perspektiv gör en person ödmjuk men
              sporrar också till modet att kunna fatta nya beslut därför att
              omvärlden ständigt förändrats sedan 1500-talet.
            </seg>
            <seg n="e48f5349">
              Att permanentas som region innebär att ansvar och uppdrag flyttas
              från Helsingfors till bland annat Skåne. Ambitionen måste vara
              att leva upp till detta både i kärnuppdragen om sjuk- och hälsovård
              och när det gäller att medverka till förutsättningar för jobb,
              skapande och utbildning. Med riksdagens beslut blir Skåne lite
              mer Skåne! Jag yrkar bifall till utskottets förslag till beslut
              och avslag på den rödgröna reservationen.
            </seg>
          </u>
          <note type="speaker" n="ad4f73f2">
            Anf. 48 CHRISTER ENGELHARDT (s):
          </note>
          <u who="Q3359406" xml:id="i-bef966b76967dcc8-0" n="df6e6205">
            <seg n="1dff413a">
              Fru talman! Jag vill ta tillfället i akt att få framföra mitt
              tack till konstitutionsutskottet för den välvilliga behandling
              som min motion K11 har fått med anledning av regeringens proposition
              Regionalt utvecklingsansvar i vissa län .
            </seg>
            <seg n="d30b5f75">
              För mig som för Gotland har det varit främmande att vi på Gotland
              skulle få bli region men inte fullt ut få använda regionbeteckningarna.
              Detta hade försvagat, enligt kommunens uppfattning, förutsättningarna
              att uppfylla det regionala ansvaret. Det hade inneburit en förlust
              i status och brist i tydlighet att inte få använda den benämning
              som för omvärlden anger befogenheterna.
            </seg>
            <seg n="be6dee91">
              En särskild anledning till att det vore en stor fördel för Gotland
              att fullt ut få använda regionbegreppet är läget som Gotland har
              som stor central ö i Östersjön. Det inrymmer en unik möjlighet
              till interregionalt samarbete även utanför Sveriges gränser. I
              ett sådant sammanhang är det viktigt att kunna uppträda som en
              fullvärdig region jämställd med andra.
            </seg>
            <seg n="480ee6b1">
              Detta har nu ni i konstitutionsutskottet förstått och tagit till
              er, vilket jag och många med mig som på olika sätt arbetat med
              denna fråga, som nu lett fram till detta tillkännagivande om min
              motion K11, är mycket tacksamma för.
            </seg>
            <seg n="c96d1bf2">
              Fru talman! Med detta instämmer jag i bifallsyrkandet till konstitutionsutskottets
              betänkande i den del som omfattar min motion K11.
            </seg>
          </u>
          <note type="speaker" n="04408a0f">
            Anf. 49 STEFAN TORNBERG (c) replik:
          </note>
          <u who="Q6213669" xml:id="i-081af64fc4dcb8df-3" n="ea532724">
            <seg n="c77f7810">
              Fru talman! Christer Engelhardt har all anledning att vara nöjd.
              Det är inte så vanligt att vi bifaller motioner. Det är mycket
              bra i det här sammanhanget. Samtidigt måste det vara en lite tveeggad
              känsla, eftersom Christer Engelhardts partikamrater och möjliga
              framtida samarbetspartner vid ett eventuellt regimskifte reserverar
              sig med kritik mot den utveckling som nu sker.
            </seg>
            <seg n="fd032f42">
              Man ser, som jag tolkar det, bildandet av Gotland och Halland
              som hinder för framtida lösningar. Det omöjliggör i praktiken
              ett genomförande av Ansvarskommitténs förslag. Jag uppfattar det
              som att man vill genomföra Ansvarskommitténs förslag efter valet.
            </seg>
            <seg n="5b8f7bfe">
              Hur trygg känner sig Christer Engelhardt när det gäller Region
              Gotland vid ett eventuellt regimskifte? Är en fortsatt framtid
              för Region Gotland någonting som endast en fortsatt alliansregering
              kan trygga?
            </seg>
          </u>
          <note type="speaker" n="48c388ea">
            Anf. 50 CHRISTER ENGELHARDT (s) replik:
          </note>
          <u who="Q3359406" xml:id="i-bef966b76967dcc8-1" n="df6e6205">
            <seg n="df806121">
              Fru talman! Stefan Tornberg försöker att få mig spegla någon
              form av osäkerhet. Jag kan lugna Stefan med att jag är väldigt
              trygg i min uppfattning och i det parti jag företräder här i Sveriges
              riksdag. Phia Andersson har på ett föredömligt sätt svarat på
              Stefans frågor i den replikomgång som de hade.
            </seg>
            <seg n="9356911b">
              Jag har också för egen del kollat upp, precis som kolleger till
              mig har gjort, hur man skulle kunna landa i en sådan här fråga
              även efter ett val. De besked jag har fått gör mig trygg att Gotland
              även efter valet kommer att fortsätta att vara region. Jag är
              på inget sätt orolig att det ska förändra de beslut som nu fattas.
              Jag är mycket trygg i mitt ställningstagande.
            </seg>
          </u>
          <note type="speaker" n="e26d4a6c">
            Anf. 51 STEFAN TORNBERG (c) replik:
          </note>
          <u who="Q6213669" xml:id="i-081af64fc4dcb8df-4" n="ea532724">
            <seg n="93048309">
              Fru talman! Det är skönt att Christer Engelhardt är trygg. Jag
              tror att det är bra att få ett besked om Gotlands framtid innan
              valet. Hur ser framtiden ut för Region Gotland? Det känns bra
              att Christer Engelhardt har fått de beskeden. Men det vore rätt
              bra att också få besked från dem som reserverat sig och ser det
              som ett hinder för den fortsatta regionaliseringen.
            </seg>
            <seg n="115ca32c">
              Jag tror det är viktigt att få ett sådant besked. Jag har svårt
              att förstå vad annat man lyfter fram i sin reservation som det
              avgörande om det just inte är bildandet av Region Halland och
              Gotland. Det är den processen som är skillnaden mot Ansvarskommitténs
              förslag. Det är vad som avviker.
            </seg>
            <seg n="0b0f0d5d">
              Jag tolkar detta som att med en ny rödgrön majoritet i riksdagen
              kommer man att genomföra Ansvarskommitténs förslag. Då kan både
              Halland komma att delas och Region Gotland komma att försvinna.
              Ön finns kvar, det är jag övertygad om.
            </seg>
          </u>
          <note type="speaker" n="5bc9d51c">
            Anf. 52 CHRISTER ENGELHARDT (s) replik:
          </note>
          <u who="Q3359406" xml:id="i-1744aa681fddbc7d-0" n="df6e6205" next="i-695f4790638462b7-0">
            <seg n="f21e26bf">
              Fru talman! Så lätt flyter inte Gotland bort. Det ligger nog
              fast i berggrunden. Att man talar om Ansvarskommitténs förslag
              och att man i reservationer tar upp frågor om att få ett helhetsperspektiv
              behöver inte innebära att man bryter sönder och bryter upp det
              som här är beslutat. Ingenting är så bra att det inte kan bli
              bättre.
            </seg>
            <seg n="43fc1cbf">
              Om vi nu kommer till makten efter valet har jag inte fått några
              signaler på att vi ska äventyra åtminstone den del av landet där
              jag befinner mig på Gotland och de beslut som nu fattas om att
              Gotland fullt ut får vara region och kalla sig för region. Jag
              känner mig trygg i den uppfattningen.
            </seg>
            <seg n="d0d38e06">
              Ingenting är så bra att det inte går att göra bättre. Det finns
              all anledning att se över detta för att få ett helhetsperspektiv
              på hela landet.
            </seg>
            <seg n="3c6321df">
              Det är inte bara enskilda delar. Det är också det man pekar på
              i reservationen, att få titta på det ur ett helhetsperspektiv.
              Det finns säkert saker som går att justera och göra bättre, men
              för Gotlands del är jag mycket trygg i min uppfattning att Gotland
              kommer att vara kvar som region.
            </seg>
          </u>
          <note n="8b8c344f">
            Anf. 53 ANNE MARIE BRODÉN (m):
          </note>
          <u who="Q3359406" xml:id="i-695f4790638462b7-0" n="df6e6205" prev="i-1744aa681fddbc7d-0">
            <seg n="fd12699c">
              Fru talman! Tack för debatten, inte minst om Halland. Jag kommer
              därifrån. Jag ska återkomma till detta och min oro, som jag förstår
              att jag delar med flera här i kammaren, om vad som ska hända.
            </seg>
            <seg n="ef1fdd10">
              Det är ändå glädjande att vi är framme vid ett beslut, och jag
              kan med tillfredsställelse konstatera att vi så här långt har
              vunnit striden om att bevara Halland. Ansvarsutredningen signalerade
              tidigt att Halland skulle delas mellan Skåne och Västra Götaland,
              men motståndet blev kompakt. Som landstingsstyrelsens ordförande
              i Halland var jag själv en av dem som drev på att vi skulle bilda
              ett kommunalförbund och Region Halland i den formen med indirekta
              val. Jag blev ordförande i vår interimsstyrelse för tio år sedan
              och senare också ordförande i Region Hallands fullmäktige. Som
              jag har sagt har vi indirekta val, och med detta beslut blir det
              nu möjligt att bli en riktig region. Det är vi väldigt glada för.
            </seg>
            <seg n="c9ff2361">
              Jag tror att vi ska tacka den folkliga opinionen mycket för att
              det har blivit som det har blivit i dessa diskussioner, men också
              de politiska partierna i Halland som just har varit eniga om att
              Halland ska finnas kvar. Precis som vi moderater trycker på har
              det kommit underifrån. Men det är inget som är givet, utan vi
              känner som sagt en stor oro här inte minst efter reservationen
              i betänkandet i dag för vad man verkligen kommer att göra om olyckan
              skulle vara framme och vänsteroppositionen vinner valet. Är vi
              då utsatta för ett nytt delningsförsök? Det skulle vara oerhört
              olyckligt för Halland.
            </seg>
            <seg n="c759f108">
              Varför är det då bra att Halland är kvar och blir en region?
              Ja, det finns många skäl till detta. Småskalighet är också bra;
              det är många som glömmer det. Den halländska vården har vi ofta
              följt i diskussionerna. Den är mycket bra ofta bäst i landet.
              Näringslivet går bra. Vi kan också se att vi är bland de mest
              expansiva länen och enligt många bedömare även det mest välskötta.
              Det finns dock en sak man har glömt bort i debatten men som vi
              hallänningar inte har glömt bort, nämligen skatterna. Halland
              har landets lägsta landstingsskatt. I kombination med jämförelsevis
              låga kommunalskatter innebär det att hallänningarna har en oerhört
              bra service med mycket valfrihet till bland de lägsta skatterna
              i landet.
            </seg>
            <seg n="bd3caffc">
              Fru talman! På uppdrag av styrelsen i Region Halland gjorde vi
              en särskild analys som visar att Halland inom många områden utgör
              en lämplig administrativ geografi för att åstadkomma goda resultat.
              I Halland finns en god förmåga att anpassa sig till de förutsättningar
              som omvärldsförändringar ger, och det finns också goda förutsättningar
              att skapa folklig legitimitet för den verksamhet som bedrivs på
              regional nivå. Vid den genomgång som gjordes om huruvida Halland
              utgör en lämplig geografi för att ansvara för den regionala utvecklingen
              kunde man inom ett stort antal områden konstatera att Halland
              utgör ett lämpligt område.
            </seg>
            <seg n="b3350c48">
              Inom ett par områden visade det sig att regiontillhörigheten
              är av mindre betydelse. Analysen kunde inte visa något enskilt
              politikområde där fördelarna med en annan regional indelning skulle
              vara uppenbara. Inom påfallande många områden är det närheten
              mellan de olika aktörerna och möjligheten att anpassa åtgärderna
              utifrån de höga kunskaper som finns och de lokala förhållandena
              som lyfts fram som den viktigaste saken för att bilda en region.
            </seg>
            <seg n="ef473668">
              I Halland har vi något som kallas för Hallandsandan, och den
              är vi väldigt rädda om. Att dela Halland skulle naturligtvis innebära
              att man förstör många av våra goda förutsättningar. Därför är
              det, fru talman, glädjande att de motioner som jag har lagt fram
              till riksdagen och det arbete som har drivits från Halland har
              haft betydelse och lett fram till det resultat vi ser här i dag.
              Regeringen har lyssnat på hallänningarna, vilket är mycket glädjande.
            </seg>
          </u>
          <note n="ac304b97">
            Jag yrkar bifall till utskottets förslag och avslag på reservationen.
          </note>
          <note type="speaker" n="76c97896">
            Anf. 54 PHIA ANDERSSON (s) replik:
          </note>
          <u who="Q3370155" xml:id="i-f9ac11b751baf997-1" n="7ba67644" next="i-98871856500ec5aa-1">
            <seg n="785ca794">
              Fru talman! Jag måste säga att jag har lite svårt att förstå
              denna ständiga fråga. Är ni så oroliga att ni har gjort fel? Vi
              har faktiskt inte reserverat oss mot Halland och Gotland. Vad
              håller ni på med? Är ni så oroliga att ert eget förslag inte skulle
              hålla? Varför lägger ni då fram det?
            </seg>
            <seg n="c3273d95">
              Problemet är att man kanske skulle ha tagit ansvar för den andra
              delen, som ni inte har lagt fram förslag om. De ville någonting
              där också. Det fanns en folkvilja, men det var inte så enkelt.
              Är det inte så att man egentligen borde ha tagit ett helhetsgrepp?
              Man behöver inte gå slaviskt på Ansvarskommitténs förslag. Det
              var ett förslag. Det är ingen som har sagt och det står ingenstans
              i vår reservation att det var så det skulle vara. Men vi sa: Ta
              ansvar för helheten! Det är detta parlaments uppgift. Anser inte
              ni moderater det också?
            </seg>
          </u>
          <note n="956b8a2d">
            Anf. 55 ANNE MARIE BRODÉN (m) replik:
          </note>
          <u who="Q3370155" xml:id="i-98871856500ec5aa-1" n="7ba67644" prev="i-f9ac11b751baf997-1">
            <seg n="7def8eda">
              Fru talman! Jag anser att det är ett väldigt bra förslag som
              föreligger, och jag anser också att det precis som många talare
              sagt före mig verkligen handlar om att det ska komma underifrån.
              Vi har varit eniga i Halland. Vi ser att Skåne och Västra Götaland
              nu blir permanentade, och vi ser också att Gotland får kalla sig
              egen region. Det tycker jag är positivt. Finns det fler som lyckas
              komma överens och driva frågan är jag övertygad om att man inte
              kommer att säga nej, men man har inte lyckats med det.
            </seg>
            <seg n="d52fa3c3">
              Vad jag är bekymrad över och vad vi inte har fått svar om här
              i dag är vad som kommer att hända om vänsteroppositionen kommer
              att vinna valet. Kommer ni då att gå på förslaget att Halland
              ska delas? Det har vi inte fått svar om från Phia eller Phias
              kolleger i dag. Där är man svaret skyldig, tycker jag, inte minst
              till hallänningarna.
            </seg>
          </u>
          <note type="speaker" n="2bf73e6b">
            Anf. 56 PHIA ANDERSSON (s) replik:
          </note>
          <u who="Q3370155" xml:id="i-f9ac11b751baf997-2" n="7ba67644" next="i-98871856500ec5aa-2">
            <seg n="56fde591">
              Fru talman! Hade det varit så att vi inte hade accepterat detta
              hade vi väl reserverat oss i den delen. Jag förstår inte frågan.
              Läs reservationen! Har man inte gjort det förstår jag varför Anne-Marie
              Brodén säger som hon gör, men om ni läser ser ni att vi inte har
              reserverat oss mot Gotland och Halland. Vi säger att ni borde
              ha tagit ett ansvar för den del ni inte har några förslag om,
              och i den delen reserverar vi oss. Jag förstår inte er fråga.
              Jag tror att oron ligger hos er själva.
            </seg>
          </u>
          <note n="601bd315">
            Anf. 57 ANNE MARIE BRODÉN (m) replik:
          </note>
          <u who="Q3370155" xml:id="i-98871856500ec5aa-2" n="7ba67644" prev="i-f9ac11b751baf997-2">
            <seg n="7fcb8ca8">
              Fru talman! Jag kan försäkra att vi inte är oroliga i Halland
              just nu, men vi har följt diskussionen som har funnits inte minst
              inom socialdemokratin om att det är stora regioner som gäller.
            </seg>
            <seg n="7fd7a97d">
              Jag var en av dem som absolut ville ha fram fakta. Phia, du nämnde
              själv tidigare i debatten att sjukvården tjänar på stora strukturer.
              Jag delar inte den uppfattningen. Om du går in och tittar på Socialstyrelsens
              rapporter när det gäller var sjukvården fungerar väl och var tillgängligheten
              är bäst ser du att det absolut inte alltid är i de stora regionerna.
              Det finns alltså ingen anledning argumentera för detta på det
              sätt vi hörde från talarstolen tidigare.
            </seg>
            <seg n="83c358a3">
              Vi i Halland är trygga så länge vi har en borgerlig regering,
              en alliansregering, men vi är desto mer oroliga om det skulle
              bli på annat sätt. Då har vi nämligen inga garantier för vad som
              händer med Halland.
            </seg>
          </u>
          <note type="speaker" n="ade90e4b">
            Anf. 58 MIKAEL JOHANSSON (mp):
          </note>
          <u who="Q303488" xml:id="i-9eee4250153b7051-0" n="97fc8702">
            <seg n="f7b77705">
              Fru talman! Det har kommit ganska många frågor från de borgerliga
              representanterna. Det har handlat om vad som kommer att hända
              efter valet. Jag hoppas att en hel del kommer att hända efter
              valet, men frågan har handlat om vad som kommer att hända vad
              gäller regionerna.
            </seg>
            <seg n="cdc44fc4">
              Svaret är ganska givet, för det har ni själva sagt, påpekat och
              tryckt på. Det är underifrånperspektivet som gäller. Finns det
              då tankar om att vilja göra förändringar bör vi som rikspolitiker
              svara upp mot det. Det är för mig ganska givet. Eller innebär
              det förslag från den borgerliga regeringen som nu föreligger,
              som vi i konstitutionsutskottet har varit tvungna att justera,
              att det är detta som gäller för tid och evighet? Nej, är antagligen
              svaret på den frågan. Jag utgår ifrån det, eftersom det är underifrånperspektivet
              som ska gälla.
            </seg>
            <seg n="bd9b54cc">
              Det som är ett problem med det här förslaget är att det utesluter
              vissa lösningar. Vad skulle hända om Örebro läns landsting tyckte
              sig vilja hänga ihop med Mälardalen? Så har vi ett Västra Götaland.
            </seg>
            <seg n="34b0fe56">
              Vad tänker Värmland då på? Om de inte vill vara med i Mälardalen
              och inte får komma in i Västra Götaland, ska de ansluta sig till
              Norge då? Det är möjligt. Det kanske är en framtid.
            </seg>
            <seg n="1e134347">
              Men, som sagt, det viktigaste är underifrånperspektivet. Det
              som görs nu i samband med det här förslaget är inte speciellt
              imponerande. Det har pågått ett försök i Skåne, och det har pågått
              ett försök i Västra Götaland ganska länge. Nu tas det drastiska,
              vågade beslutet att det ska permanentas.
            </seg>
            <seg n="7900e0ea">
              Jag är inte särskilt imponerad av det, måste jag säga. Staten
              ska naturligtvis svara upp mot ett underifrånperspektiv och de
              önskningar som finns. Men staten måste också kunna ta ett ansvar
              för att det blir en rimlig sjukvård för värmlänningarna och att
              det finns rimliga möjligheter för dem att påverka infrastrukturfrågorna.
            </seg>
            <seg n="901c76b7">
              Denna lilla roll skulle vi kunna ge i ett större mer samlat perspektiv.
              Det är det som vår reservation, den rödgröna reservationen, handlar
              om. Det är det samlade grepp som jag hoppas att den rödgröna regeringen
              kan börja med att ta efter valet.
            </seg>
          </u>
          <note type="speaker" n="31f37f94">
            Anf. 59 STEFAN TORNBERG (c) replik:
          </note>
          <u who="Q6213669" xml:id="i-081af64fc4dcb8df-5" n="ea532724">
            <seg n="360dc5c6">
              Fru talman! Mikael Johansson sade mycket klokt. Men jag blir
              samtidigt lite konfunderad, för ingenstans i reservationen står
              det något om ett underifrånperspektiv, vad jag kan se. I stället
              står det om nya och större regioner som bör ges ett samlat ansvar
              för regional utveckling och ge maximal kraft för utveckling.
            </seg>
            <seg n="7d9d3278">
              Man kritiserar det som har hänt nu och säger att det ställer
              upp ett hinder för vad som komma skall. Jag bejakar gärna underifrånperspektivet.
              Jag tror att det är nödvändigt att göra det, och gärna ska det
              gå fort. Regionalisering är en viktig process.
            </seg>
            <seg n="7b085ef3">
              Men underifrånperspektiv handlar om att de som är verksamma,
              befolkningen och politikerna ute i de regioner som berörs är med
              på båten. Vilken process ser Mikael Johansson framför sig efter
              valet? Kommer politikerna på Gotland som nu får bilda regionstyrelse
              och regionfullmäktige att kunna säga nej till att införlivas i
              någon annan region? Kommer de att vara trygga med det med en regering
              som Miljöpartiet eventuellt ingår i?
            </seg>
          </u>
          <note type="speaker" n="e03914c9">
            Anf. 60 MIKAEL JOHANSSON (mp) replik:
          </note>
          <u who="Q303488" xml:id="i-9eee4250153b7051-1" n="97fc8702">
            <seg n="217b9abb">
              Fru talman! Naturligtvis ska politikerna på Gotland på samma
              sätt som Moderaterna i Helsingforss stad kunna säga nej till en
              regionbildning. Det ska rimligtvis kunna respekteras. Men jag
              hoppas att politikerna på Gotland kan fundera, lika väl som Helsingforss
              stads moderater, på vilken regionbildning de vill ha.
            </seg>
            <seg n="27a8feda">
              Det är självklart och rimligt att hävda, oavsett om det handlar
              om Helsingforssmoderaterna eller andra politiker i Sverige, att
              man ska kunna sätta hinder i vägen för en utveckling. Det kan
              handla om värmlänningarna. Det kan handla om de politiker vi har
              i min valkrets Örebro län.
            </seg>
            <seg n="d3b24bc8">
              Det är fullt rimligt att detta kan ske. Men man bör ta ett helhetsgrepp.
              Det är det som vi vill ha. Statens roll i det ska vara inspel,
              och man ska hålla i en samordning och se att diskussionen kommer
              någonstans. Det ska bli en process som leder framåt för fler än
              de två försök som nu permanentas, vilket jag inte tycker är särskilt
              imponerande.
            </seg>
            <seg n="5ccde015">
              Säger gotlänningarna nej är det fine, enkelt.
            </seg>
          </u>
          <note type="speaker" n="eeffd6bf">
            Anf. 61 STEFAN TORNBERG (c) replik:
          </note>
          <u who="Q6213669" xml:id="i-081af64fc4dcb8df-6" n="ea532724">
            <seg n="36909707">
              Fru talman! Jag tolkade det först som att man gärna vill ha ett
              underifrånperspektiv där man är delaktig i processen och diskuterar
              det här, men sedan behöver vi en helhetslösning utifrån den diskussionen.
              Fine, sade Mikael Johansson. Om Gotland inte passar in i den rödgröna
              helhetslösningen, vad händer då med Gotland?
            </seg>
            <seg n="0fb7b348">
              Vad händer med Halland om man ser att det här inte stämmer överens
              med hur man där vill organisera sjukvården? Kommer man att dela
              upp Halland då fast hallänningarna vill hålla Halland helt?
            </seg>
            <seg n="903a99ac">
              Kan vi lita på en ny rödgrön regering med Miljöpartiet i regeringen?
              Kommer det att vara möjligt att hålla fast vid det regionala självstyret
              i de här frågorna?
            </seg>
          </u>
          <note type="speaker" n="e8ce69b8">
            Anf. 62 MIKAEL JOHANSSON (mp) replik:
          </note>
          <u who="Q303488" xml:id="i-9eee4250153b7051-2" n="97fc8702">
            <seg n="5e412700">
              Fru talman! Jag försökte antyda i mitt första replikskifte att
              till och med en kommun ska kunna säga nej till att inleda någon
              typ av regionbygge. Jag pekade på exemplet Helsingforss stad där
              Moderaterna motsäger sig en storregion Helsingfors.
            </seg>
            <seg n="ab43b554">
              Det gäller naturligtvis likadant för gotlänningarna och deras
              politiker. Säger de nej ska det respekteras. Det är det som är
              demokrati och underifrånperspektiv. Annars är det ingen idé att
              vi pratar om det, inte från någons sida egentligen.
            </seg>
          </u>
          <note type="speaker" n="fe2b8c96">
            Anf. 63 HANS WALLMARK (m) replik:
          </note>
          <u who="Q5650816" xml:id="i-0b3754455cd359d3-0" n="6421e344">
            <seg n="f8d77b0d">
              Fru talman! Underifrånperspektiv är det centrala i det här meningsutbytet.
              Om jag rätt förstår den tidigare replikomgången accepteras tanken
              att om det inte finns ett underifrånperspektiv kommer man inte
              heller att behöva ingå i någon form av regional lösning. Så tolkade
              jag det tidigare svaret.
            </seg>
            <seg n="11e70bcf">
              Om det finns ett underifrånperspektiv kan man tänka sig att få
              ingå i den regionala dimensionen. Då är den intressanta frågan
              hur man definierar underifrånperspektivet.
            </seg>
            <seg n="aae2077e">
              Jag försökte ange, fru talman, några av de saker som jag såg
              i Skåne inför bildandet av regionen. Där var det inte bara regionpolitiker
              eller kommunpolitiker, utan det var politiker brett över parti-
              och blockgränser från olika nivåer. Det var inte minst medier,
              lokala tidningar som drev opinion. Det var näringslivet i form
              av olika organisationer.
            </seg>
            <seg n="39e08e92">
              Allt detta tillsammans tycker jag utgör ett underifrånperspektiv.
              Min fråga är hur man definierar ett underifrånperspektiv. Det
              är lätt att säga det ordet, men vad exakt innehåller det? För
              min del är det mer än bara ett antal fullmäktige- och landstingspolitiker
              som uttalar sig till förmån för en region. Det hade varit intressant
              att höra hur Mikael Johansson och Miljöpartiet definierar det.
            </seg>
            <seg n="8de9ef33">
              Det står så här i reservationen: Ett av skälen för en övergripande
              regionreform är att hälso- och sjukvården är mycket resurskrävande
              och behöver ett stort underlag.
            </seg>
            <seg n="bc152ffb">
              Då vill jag på mina halländska vänners vägnar fråga: Definieras
              Halland som ett tillräckligt stort underlag? Definieras Gotland
              som ett tillräckligt stort underlag i enlighet med reservationens
              text?
            </seg>
            <seg n="56d05f6d">
              Reservationen som Miljöpartiet har varit med och undertecknat
              handlar om att regeringen med sitt förslag inte tar ett samlat
              grepp om regionfrågan utan i stället medvetet väljer en dellösning.
              Då undrar jag om Mikael Johansson och Miljöpartiet anser att permanentningen
              av Skåne skulle ha gjorts i dag eller inte? Skulle vi ha väntat
              med en permanentning av Skåne som region eller ska vi ta beslutet
              i dag?
            </seg>
          </u>
          <note type="speaker" n="f0a41e64">
            Anf. 64 MIKAEL JOHANSSON (mp) replik:
          </note>
          <u who="Q303488" xml:id="i-9eee4250153b7051-3" n="97fc8702">
            <seg n="c9df3f57">
              Fru talman! Jag anser naturligtvis att den här frågan skulle
              ha skötts på ett mycket bättre sätt. Det är nummer ett. Dialogen
              med de olika regionala och kommunala företrädarna skulle ha skett
              mycket tydligare och mer forcerat än vad som nu är fallet med
              den här propositionen som regeringen har lagt fram.
            </seg>
            <seg n="bd64dba1">
              Det är det första som behöver göras. Det är det som vi också
              ser att vi behöver göra. Det har vi slagit fast att vi vill göra
              i en rödgrön överenskommelse. Direkt efter valet vill vi ta tag
              i den här frågan, försöka samordna och försöka få fram en process
              som leder till att de flesta är med på båten när det gäller vad
              de vill göra och hur de kan åstadkomma det.
            </seg>
            <seg n="e785a456">
              Jag känner inte förhållandena i Halland vad gäller sjukvården
              där, så jag kan tyvärr inte uttala mig om det. Jag antar att till
              exempel Gotland har samarbete med Helsingfors och flyger in olika
              patienter till de olika specialiteter som finns inom Helsingforssområdet.
              Det tror jag är ganska naturligt. Det kommer nog att fortsätta
              oavsett vilken regering vi har.
            </seg>
            <seg n="6774ad11">
              Jag tror inte att det finns en exakt definition av underifrånperspektivet.
              Det handlar kanske om att det är alla andra utom jag. Det är inte
              vi rikspolitiker som sitter i det här huset, i alla fall inte
              i rollen som riksdagsledamöter, som är underifrånperspektivet.
              Alla andra är nog underifrånperspektivet.
            </seg>
            <seg n="ecd40120">
              Det är de som är gräsrötterna i det här fallet. Det kan vara
              olika företrädare från olika delar av samhället. Det är positivt.
              Det är inget konstigt med det. Det smalnas av till att det är
              företrädare i kommuner och landsting som är företrädarna för de
              olika intressena på de ställen vi pratar om.
            </seg>
          </u>
          <note type="speaker" n="cc821e7c">
            Anf. 65 HANS WALLMARK (m) replik:
          </note>
          <u who="Q5650816" xml:id="i-0b3754455cd359d3-1" n="6421e344">
            <seg n="9a07250a">
              Fru talman! Jag litar nog på Mikael Johanssons och även Miljöpartiets
              goda vilja. Ändå kan jag förstå den oro som personer från Gotland
              och Halland kan känna när de läser reservationen innantill. Där
              står definitionen ett stort underlag. Då är det intressant att
              ställa den frågan.
            </seg>
            <seg n="121d2b5b">
              Jag accepterar och respekterar att Mikael Johansson säger pass
              på den frågan. Men jag vill föda den insikten hos Mikael Johansson
              och Miljöpartiet att det är någonting som man funderar på när
              man kommer från ett mindre område som nu definieras som region.
            </seg>
            <seg n="e8725172">
              Fru talman! Jag kommer från Skåne som har 1,2 miljoner människor.
              Jag definierar det som ett stort underlag och känner mig tillfreds,
              men nu talade jag för dem som representerar Gotland och Halland,
              de mindre regionerna. De kan känna oro med den formuleringen när
              man inte definierar den.
            </seg>
            <seg n="f87479b3">
              Jag tycker att det är viktigt hur vi definierar underifrånperspektivet.
              Mikael Johansson sade att det ska vara andra än rikspolitiker.
              I den delen kan jag hålla med. Jag skulle vilja ge ytterligare
              ett råd till Miljöpartiet att gå vidare med underifrånperspektivet
              och säga att det bör vara fler än bara politiker oavsett om de
              representerar kommunal nivå, landstingsnivå eller riksnivå. Det
              bör vara en mångfald av olika aktörer, med näringsliv, kanske
              högskola och universitet och inte minst det civila samhället.
              Därför är det viktigt att man inte ska föra regiondialog så att
              staten talar med dem som vill bli regioner, utan det ska verkligen
              finnas en kraft underifrån med civilt samhälle, tidningar, alla
              olika aktörer som uttrycker ett gemensamt önskemål och, det är
              helt centralt, över parti- och blockgränser.
            </seg>
          </u>
          <note type="speaker" n="dbae7ecb">
            Anf. 66 MIKAEL JOHANSSON (mp) replik:
          </note>
          <u who="Q303488" xml:id="i-9eee4250153b7051-4" n="97fc8702">
            <seg n="912153bd">
              Fru talman! Det låter som att den moderatledda regeringen har
              haft den här processen inför propositionen. Jag får utgå från
              att så har varit fallet. Det har varit en bred dialog med alla
              och envar egentligen. Jag känner inte till det, eftersom jag inte
              har lett den processen.
            </seg>
            <seg n="3d49ce70">
              Jag passade i frågan om Halland, eftersom jag inte känner till
              förhållandena där när det gäller sjukvården. Jag försökte ange
              lite grann av det lilla jag känner till vad gäller Gotland. De
              har rimligtvis ett samarbete, och det ska de kunna fortsätta med.
              Det är ganska enkelt. Vi behöver inte komplicera det så mycket.
            </seg>
            <seg n="632bc32d">
              Det som jag och De rödgröna är oroliga för är att om Sverige
              undan för undan indelas i olika steg riskerar någon att bli sist.
              Den som är sist har ingen rejäl möjlighet att välja, påverka eller
              vara med när man så önskar. Det riskerar saker och ting. Det är
              detta som vi är oroliga för.
            </seg>
          </u>
          <note n="66a174a1">
            Överläggningen var härmed avslutad.
          </note>
          <note n="3ac5335b">
            11 § Förtydligande av uppdraget för Vattenfall AB
          </note>
          <note n="e2e315d2">
            Föredrogs
          </note>
          <note type="speaker" n="dc403591">
            Anf. 67 ALF ERIKSSON (s):
          </note>
          <u who="Q4721670" xml:id="i-3a75187c426f9422-0" n="de25aa8e">
            <seg n="98a61e24">
              Fru talman! Nu ska vi diskutera Vattenfall som är ett mycket
              stort statligt företag, och vi ska debattera det statliga uppdraget
              för Vattenfall. Den frågan kan få mycket stor betydelse för utvecklingen
              av vår framtida energiproduktion. Det beror förstås på vilka ambitioner
              man har.
            </seg>
            <seg n="9be788c4">
              Jag kan konstatera att näringsminister Maud Olofsson inte heller
              denna gång tänker delta i kammardebatten. Det har gått fyra år
              av mandatperioden, och jag tycker att det är mycket beklagligt
              att vi har en näringsminister som så totalt nonchalerar ärendedebatterna
              i kammaren. Det är här vi ska berätta för våra uppdragsgivare
              vilka ambitioner vi har, men vi har inte fått höra någonting från
              näringsministern, knappast någon gång under hela mandatperioden.
            </seg>
            <seg n="bad4dfc0">
              När jag går ut på gatan och frågar allmänheten om vem de tror
              styr ett företags utveckling får jag alltid svaret att det gör
              ägaren. På frågan om vi ska använda de statligt ägda företagen
              som ett verktyg för att uppnå politiskt fastställda mål svarar
              folket att det är självklart.
            </seg>
            <seg n="5e08986f">
              Så ser tydligen inte regeringen på det statliga ägandet. Av ideologiska
              skäl tycker ni att staten ska äga så få företag som möjligt, och
              då blir ledarrollen otydlig. Hela den här mandatperioden har styrningen
              av Vattenfall varit ett stort misslyckande. Det är som om ni skäms
              för att staten äger företaget, och utfrågningarna i KU visar att
              näringsministern haft mycket sporadiska kontakter med Vattenfalls
              högsta ledning. Det blir otydligt, och inte blir det bättre när
              regeringen hävdar att Vattenfall fått ägaruppdraget genom att
              statssekreteraren hållit föredrag på bolagsstämman.
            </seg>
            <seg n="ede2fb08">
              Om det inte varit storm har det i alla fall varit kuling runt
              Vattenfall under hela mandatperioden.
            </seg>
            <seg n="e46e9006">
              Regeringen har godkänt förvärvet av holländska Nuon, det största
              företagsförvärvet i svensk historia. Först hette det att Vattenfall
              köpt in sig i ny vindkraftsteknologi; senare visade det sig att
              det nästan enbart var kolkraft som ingick i det köpet. Då ska
              vi ha i minnet vad inte minst Maud Olofsson själv med starkt patos
              under förra mandatperioden, då hon var i opposition, framförde
              här i kammaren. Då var kritiken mot Vattenfalls kolkraftsberoende
              oerhört stark. Trots att det har gått nästan en hel mandatperiod
              har hon inte kunnat presentera nya ägardirektiv, och hon har själv
              godkänt köpet av Nuon.
            </seg>
            <seg n="3025a8d2">
              Förra hösten dök frågan upp om Vattenfalls ansvar vid en kärnkraftsolycka
              i Tyskland, efter det avtal som undertecknats. Fortfarande är
              det oklart vad det innebär. Har svenska staten ett ekonomiskt
              ansvar vid en olycka om Vattenfalls tillgångar inte räcker till?
              Att osannolika saker kan inträffa ser vi för närvarande på andra
              sidan Atlanten där den ekonomiska räkningen för oljekatastrofen
              blir enorm. Vad gäller för Sverige om det osannolika skulle hända
              vid ett kärnkraftverk i Tyskland?
            </seg>
            <seg n="3640dbe0">
              Vi har många gånger i denna kammare diskuterat behovet och nödvändigheten
              av långsiktiga spelregler i energipolitiken. Alla aktörer på marknaden
              ropar efter detta. Vattenfall är det största statliga företaget,
              som kan spela en mycket viktig roll i omställningen till förnybar
              energi, men vi vet inte i dag vad som händer med bolaget om det
              blir en fortsatt högerregering efter höstens val.
            </seg>
            <seg n="2ff403a9">
              Den borgerliga majoriteten i näringsutskottet skriver att Vattenfall
              inte ska säljas under mandatperioden. Statsministern har under
              en frågestund här i kammaren sagt att han kan tänka sig att sälja
              ut delar av Vattenfall. Nu är Kristdemokraterna ute och flaggar
              om att sälja statens största bolag, ett av de viktigaste verktygen
              för energiomställningen.
            </seg>
            <seg n="983e3d40">
              Vad är det som gäller om några månader? Ska Vattenfall säljas
              om det blir en borgerlig valseger i höst?
            </seg>
            <seg n="1b525ff5">
              Dimmolnen när det gäller Vattenfall blir bara tätare, och bättre
              blev det inte när den proposition som vi nu behandlar dök upp.
              Den skulle ju skingra dimman efter den kritik som riktats mot
              statens uppdrag för Vattenfall. Riksrevisionen har riktat kritik
              och inte minst den dåvarande oppositionen under förra mandatperioden.
              Det blev ingen uppklarning, det blev en ursäkt för att staten
              äger bolaget.
            </seg>
            <seg n="0ebec86f">
              I korthet innebär det nya uppdraget att Vattenfall ska bedrivas
              affärsmässigt och lämna marknadsmässig avkastning, och så kommer
              det: Bolaget ska bedriva energiverksamhet så att bolaget är ett
              av de bolag som leder utvecklingen mot en miljömässigt hållbar
              energiproduktion.
            </seg>
            <seg n="f0f7a40a">
              Nu har majoriteten ni står alla på talarlistan möjlighet att
              berätta vad detta innebär. Skulle Vattenfall vara ett av 50 bolag
              som ska leda utvecklingen, ett av 3 eller ett av 10. Vad innebär
              det?
            </seg>
            <seg n="5c04981a">
              Vi på den rödgröna sidan ser Vattenfall som ett verktyg för jobben
              och energiomställningen. Vattenfall kan spela en avgörande roll
              i energiomställningen, och det ska förbli i statlig ägo.
            </seg>
            <seg n="bef19103">
              Vi har tidigare med stor framgång använt statliga företag som
              en hävstång för att få en positiv utveckling. Vi har flera historiska
              exempel. Asea utvecklade lok åt SJ därför att SJ skulle bygga
              ut järnvägstrafiken. Man var säker på att man skulle kunna sälja
              lok. Eriksson byggde telefoner därför att Televerket byggde telefoni
              i landet. Det fanns en säker kund och därför tog utvecklingen
              fart.
            </seg>
            <seg n="7736a2f0">
              Det går att använda en modifierad form av den här strategin även
              i dag, på det statligt ägda Vattenfall. Genom att kräva att bolaget
              ska inrikta sig på utveckling av förnybar energi och inte investera
              i nya kärn- eller kolkraftverk blir inriktningen klar. Hela världen
              törstar efter denna teknik, och den som kommer först ut på marknaden
              med detta kommer långsiktigt att skörda stora vinster.
            </seg>
            <seg n="efe3137f">
              Det räcker ändå inte. Vi vill också att bolaget inom ramen för
              de regler som finns ska kunna erbjuda Europas mest konkurrenskraftiga
              elpriser för den svenska elintensiva industrin. Det handlar om
              basindustrins utveckling och framtid i landet.
            </seg>
            <seg n="251149bd">
              Av den information som vi fick av statssekreterare Ola Alterå
              för en vecka sedan kunde vi förstå att enligt regeringen finns
              det inga betänkligheter mot att låta Vattenfall investera i nya
              kärnkraftverk. I debatten har det tidigare framgått att inga statliga
              pengar ska investeras i ny kärnkraft.
            </seg>
            <seg n="c8b886a3">
              Min fråga till regeringspartierna blir naturligtvis: Hur stämmer
              det här överens med ert förslag till ägardirektiv för Vattenfall?
              Ni skriver ju att bolaget ska vara med bland dem som leder utvecklingen
              mot en miljömässigt hållbar energiproduktion. Ingår kärnkraft
              i begreppet miljömässigt hållbar energiproduktion? Jag tror att
              det är väldigt många som vill höra majoritetens tolkning av det
              begrepp som ni själva har skapat.
            </seg>
            <seg n="31dc75ce">
              Fru talman! Det här duger inte. Det är för vagt, det är för intetsägande
              och det styr inte Vattenfall mot det som är nödvändigt, att ställa
              om energiproduktionen till förnybar energi. Vi anser att regeringen
              ska återkomma med ett förslag som gör företaget framtidsinriktat
              och skapar nya jobb. Även Vattenfall kan bli en viktig aktör för
              att minska den nästan 10-procentiga arbetslösheten. Därför yrkar
              jag bifall till den gemensamma reservationen från Socialdemokraterna,
              Vänsterpartiet och Miljöpartiet i betänkandet.
            </seg>
            <seg n="f5c66679">
              Fru talman! Det här är min sista ärendedebatt i kammaren. Det
              har gått rätt många år sedan jag stod här första gången. Jag kan
              lova att det är aningen mindre nervöst nu än det var första gången
              jag stod här, men det är fullt klart att riksdagens talarstol
              inger en viss respekt.
            </seg>
            <seg n="49acbb89">
              Jag har suttit i opposition två gånger. Jag har varit i majoritetsställning.
              Det är väl dags att det skiftar till hösten igen, men då kommer
              jag inte att vara med.
            </seg>
            <seg n="7f39ed56">
              Jag vill tacka för alla debatter. Det har varit trevligt. Vi
              har inte varit överens. Det är väl så att vi inte ska vara det
              alla gånger, men jag vet att det klappar ett gott hjärta bakom
              alla uppfattningar. Tack ska ni ha!
            </seg>
          </u>
          <note type="speaker" n="694ffb84">
            Anf. 68 KENT PERSSON (v):
          </note>
          <u who="Q6043221" xml:id="i-8f77b42a9139bd14-0" n="b925cadb">
            <seg n="9727e6cb">
              Fru talman! Att komma upp i talarstolen efter Alf Eriksson, som
              har varit så många år i riksdagens och svenska folkets tjänst,
              innebär givetvis ett ansvar för oss andra.
            </seg>
            <seg n="fdb70e82">
              Vattenfall är svenska folkets enskilt största företag. Vattenfall
              vill jag påstå spelar en avgörande roll för energiförsörjningen
              i Sverige. Vi som har fått det politiska förtroendet att leda
              Sverige har ett ansvar för att vårda och utveckla våra gemensamma
              tillgångar.
            </seg>
            <seg n="d5fc079e">
              Jag vill påstå att Vattenfall historiskt sett har betytt mycket
              för näringslivets utveckling i Sverige. Exemplet Asea, nuvarande
              ABB, är ett tydligt exempel på det. Utan Vattenfalls samarbete
              med Asea hade inte ABB varit det världsomspännande företag som
              det är i dag.
            </seg>
            <seg n="164c4d4e">
              Under det senaste året har det varit stor turbulens kring Vattenfall.
              Vattenfall AB:s ekonomiska ansvar för eventuella olyckor i dotterbolagens
              verksamhet i kärnkraftverk i Tyskland har av många ifrågasatts.
              Vattenfalls rättstvist med Tyskland angående miljökraven på det
              nya kolkraftverket i Hamburg är en annan fråga. Köpet av Nuon
              är en tredje fråga. Inte minst har vi bristerna i säkerheten i
              Forsmarks kärnkraftverk.
            </seg>
            <seg n="2a148719">
              Vattenfalls dåliga miljörykte i framför allt Tyskland spiller
              även över på andra miljöteknikföretags verksamhet i Tyskland och
              skadar Sveriges rykte som en föregångare inom miljöområdet. Jag
              träffade senast häromdagen representanter för ett miljöteknikföretag
              verksamt internationellt. De var väldigt oroliga över det dåliga
              rykte som Vattenfall har internationellt och att de också får
              lida av det.
            </seg>
            <seg n="daab8ecf">
              Vattenfall har dessutom genom köpet av Nuon blivit en av de största
              miljöbovarna i Europa. Vänsterpartiet menar att Vattenfall är
              inne på en farlig väg. Vi vill se ett Vattenfall i svenska folkets
              ägo som blir ledande i miljöomställningen, inte bara i Sverige
              utan även i Europa.
            </seg>
            <seg n="d127e452">
              I dag innehåller Vattenfalls energiportfölj 51 procent fossilkraft
              och 26 procent kärnkraft. Det är långt ifrån regeringens ambitioner
              att Vattenfall ska vara en av de ledande i klimatomställningen.
              Under 2009 ökade Vattenfall sina CO2-utsläpp till 90 miljoner
              ton. Det är mer än Sveriges samlade utsläpp av koldioxid, och
              det under en tid då utsläppen minskade inom EU.
            </seg>
            <seg n="b3d63957">
              Trots regeringens klimatambitioner ökar alltså statliga Vattenfall
              sina satsningar på gas och kol i sin nya investeringsplan. Planen
              måste utvecklas åt ett annat håll, säger Ola Alterå, statssekreterare
              på Näringsdepartementet och centerpartist, i DN den 17 februari
              i år som en kommentar till Vattenfalls investeringsplan. Om detta
              faktum finns inte ett ord i det förslag till nya direktiv som
              vi diskuterar i dag.
            </seg>
            <seg n="f0349412">
              Dessutom framgår det klart och tydligt av regeringens ägarpolicy
              att statliga företag ska vara föredömen vad gäller miljömässigt
              och socialt ansvarstagande. Då är min fråga till Carl B Hamilton:
              Ligger Vattenfalls kommande investeringsplan för brunkolsbrytning
              och kolkraftverk i linje med den fastställda ägarpolicyn?
            </seg>
            <seg n="4ad889e4">
              Det som har skett och det som regeringen har kommenterat har
              väckt en mängd frågor kring både regeringens klimat- och energipolitik
              och inte minst styrningen av Vattenfall. Investeringar i fossilkraft
              och kärnkraft ökar från år till år på bekostnad av investeringar
              i förnybar energi.
            </seg>
            <seg n="62d5f804">
              Dessutom har informationen till riksdagen varit urusel. Kritik
              har också framförts av Riksrevisionen. Näringsministern har till
              exempel medgivit att avtalet om pantsättning av Vattenfall har
              varit känt för regeringen sedan åtminstone våren 2009. Men i den
              årliga skrivelsen om statliga företag från regeringen till riksdagen,
              som avlämnades i juni 2009, finns inte ett ord om det avtalet
              nämnt.
            </seg>
            <seg n="9c541031">
              Var det ett förbiseende, eller ville man dölja detta?
            </seg>
            <seg n="d72a51c4">
              Samme Ola Alterå säger att det krävs krafttag av Vattenfalls
              ledning för att leva upp till ägarens långsiktiga avkastningskrav.
              Det kan man läsa i DN den 21 juli 2009, som en kommentar till
              att Vattenfall inte lever upp till avkastningskraven. Det är bra.
              Givetvis ska statliga företag generera avkastning och nå de uppsatta
              målen. Men det intressanta är vad regeringen skriver i den proposition
              som vi nu behandlar. Man skriver nämligen att detta delvis beror
              på ökad investeringstakt i verksamhet med lägre lönsamhet. Vilken
              verksamhet då?
            </seg>
            <seg n="51f8d956">
              Man skriver också att de driftsstörningar som har varit i de
              svenska och tyska kärnkraftverken har försämrat resultatet med
              10 miljarder. Det är sant, och de tyska kärnkraftverken står för
              övrigt fortfarande stilla och genererar bara förluster för Vattenfall.
              Men kan det vara så att det är förvärvet av Nuon som tynger ned
              resultatet för Vattenfall? Är det detta som regeringen syftar
              på som en dålig investering som har försämrat resultatet, eller
              är det något annat?
            </seg>
            <seg n="d0f5ca07">
              I propositionen har regeringen fokus på lönsamheten. Man menar
              också att detta ska vara nyckeln till att vi får bättre säkerhet
              i kärnkraftverken och resurser att satsa på förnybar energi.
            </seg>
            <seg n="d70977d8">
              Först ska man alltså satsa på lortig kolkraft jag ska vara försiktig
              med uttrycken här; jag hade skrivit ett hårdare ord i mitt manus,
              men det passar sig kanske inte och sedan ska man satsa på mer
              kärnkraft för att senare få utrymme för satsning på förnybar energi.
              Jag förstår inte riktigt logiken i den satsningen.
            </seg>
            <seg n="c89d010f">
              I propositionen står det på s. 10 att bolaget är ett av de bolag
              som leder utvecklingen mot en miljömässigt hållbar energiproduktion.
              Hur då? Jag frågar mig detta med tanke på Vattenfalls kommande
              investeringsplan, där man satsar på fossil kraft och minskar investeringarna
              i förnybar energi. Det är fakta.
            </seg>
            <seg n="436b5a7e">
              Att sedan företrädare för Alliansen inte kan ge besked om vad
              som ska hända med Vattenfall i framtiden gör inte saken bättre.
              Ska det vara kvar i helstatlig ägo eller inte? Jag förstår faktiskt
              inte varför det ska vara så svårt att ge svar på en sådan enkel
              fråga. Ni kan inte ducka längre och säga att det inte ska hända
              något under mandatperioden. Den är ju snart slut. Eller är taktiken
              densamma som när det handlade om bensinskatten? Då gick man före
              valet ut och sade att man inte skulle höja bensinskatten, men
              när man hade kommit till makten gjorde man det i alla fall. Är
              det samma taktik här? Ni kan väl ge ett svar på min fråga?
            </seg>
            <seg n="7581ff04">
              Kritik måste riktas mot den som har ansvaret, och det är ytterst
              regeringen, näringsministern och statsministern. Att det behövs
              nya ägardirektiv för Vattenfall är uppenbart för var och en. Sådana
              har den samlade oppositionen krävt under flera år, men det räcker
              tydligen inte. Det måste också till en regering som vill och förstår
              att utveckla våra gemensamma tillgångar, som förstår värdet av
              Vattenfall och vilken roll det kan spela i en klimatomställning.
              Det behövs en ny regering.
            </seg>
            <seg n="19db72e8">
              När nu regeringen föreslår ett förtydligat uppdrag för Vattenfall
              innebär det en förändring till det sämre. Nu ska Vattenfall inte
              längre vara ledande i energiomställningen utan bara vara ett av
              de bolag som leder utvecklingen mot en miljömässigt hållbar energiproduktion,
              alltså bland jämförbara europeiska bolag. Att vara ett av de ledande
              bland jämförbara bolag innebär att Vattenfall ska jämföra sig
              med en handfull av de största förorenarna i Europa.
            </seg>
            <seg n="129308e3">
              Fru talman! Det är bara att konstatera att regeringen har övergett
              alla miljöambitioner när det gäller Vattenfall, om man nu någonsin
              har haft några. Vi menar att detta är ett steg i fel riktning
              och vill i stället förtydliga Vattenfalls uppdrag som det ledande
              företaget i energiomställningen, inte bara i Sverige utan på samtliga
              marknader där man bedriver verksamhet.
            </seg>
            <seg n="4d036425">
              Vänsterpartiet, Socialdemokraterna och Miljöpartiet har samma
              syn på Vattenfall. Vi vill att det ska vara ledande i omställningen.
              Vi vill att det ska finnas en vision för Vattenfall som bygger
              på att energin ska vara fossilfri. Vi vill att Vattenfall ska
              stå kvar som helstatligt svenskt företag i folkets tjänst. Vi
              vill också att Vattenfall ska vara en strategisk partner till
              basindustrin.
            </seg>
            <seg n="d5a196cc">
              Vår vision är att Vattenfalls energi helt ska baseras på förnybara
              energikällor. Det är en vision något att styra mot. Regeringens
              proposition är business as usual satsning på fossilkraft och kärnkraft.
            </seg>
          </u>
          <note n="dde52aa9">
            Fru talman! Jag yrkar bifall till reservation 1.
          </note>
          <note type="speaker" n="9ba57402">
            Anf. 69 PER BOLUND (mp):
          </note>
          <u who="Q5581337" xml:id="i-327fe8dbd321ed51-0" n="93fb3884" next="i-13003b586778f46e-0">
            <seg n="b6559606">
              Fru talman! I Samuel Becketts pjäs I väntan på Godot väntar karaktärerna
              tröstlöst, genom hela pjäsen, på att något ska hända att Godot
              ska komma. Som politiker med stort klimatengagemang har man stor
              förståelse för den frustration som karaktärerna i pjäsen, Vladimir
              och Estragon, ger uttryck för när ingenting händer och Godot aldrig
              kommer. Precis som Vladimir och Estragon har vi väntat, väntat
              och väntat på att regeringen någon gång ska göra något åt Vattenfall
              och de stora utsläpp som bolaget ger upphov till, att man skulle
              komma med någon form av förslag som skulle minska Vattenfalls
              utsläpp av koldioxid. Och precis som i pjäsen har ingenting kommit.
            </seg>
            <seg n="6faf9601">
              I snart fyra år har regeringen, med Maud Olofsson som ansvarig
              minister, suttit passiv och inte tagit fram de åtgärder som krävs.
              Under hela denna mandatperiod har Miljöpartiet kämpat för att
              få en ändring till stånd. Bara sedan 2006 har vi skrivit ett tjugotal
              motioner som kräver ändrad styrning av Vattenfall. Vi har varit
              med i ett stort antal interpellationsdebatter här i kammaren,
              både jag och andra miljöpartister, och ställt krav på den ansvariga
              ministern att göra något. Vi har tagit upp detta i mängder av
              skriftliga och muntliga frågor.
            </seg>
            <seg n="59f1442e">
              Jag har personligen deltagit på alla Vattenfalls bolagsstämmor
              och ställt krav både på bolaget och på ägarrepresentanten att
              man ska ändra inriktning. Vi har också debatterat frågan här i
              kammaren och i tv, radio och tidningar.
            </seg>
            <seg n="b5cc9ecd">
              Under hela perioden har regeringen svarat med tystnad. Man har
              varit passiv, avvaktande och ointresserad.
            </seg>
            <seg n="e280b9b6">
              När jag i näringsutskottet för några månader sedan frågade Maud
              Olofssons statssekreterare Ola Alterå varför regeringen inte har
              kommit med nya ägardirektiv eller gjort något för att styra Vattenfall
              svarade han: Regeringen har prioriterat andra frågor. Det var
              ett ärligt svar, men det var en stor besvikelse och ganska häpnadsväckande
              att regeringen öppet säger att man prioriterar andra frågor än
              att styra det största statliga bolaget. Man prioriterar annat
              än att åtgärda de mer än 100 miljoner ton utsläpp som bolaget
              har varje år.
            </seg>
            <seg n="cac435e7">
              Under den här mandatperioden, under regeringens passivitet, har
              Vattenfall självt inte varit stilla. Tvärtom har utsläppen från
              Vattenfalls elproduktion ökat för varje år som har gått med den
              borgerliga regeringen. Man har ökat sina utsläpp kontinuerligt,
              och regeringen har inte åtgärdat det.
            </seg>
            <seg n="286f8e50">
              Som om inte detta var nog har man dessutom gjort ett av de största
              köpen i Sveriges historia. Man har investerat 100 miljarder kronor
              i bolaget Nuon, som är ett fossilbaserat energibolag som till
              och med har större utsläpp per kilowattimme än Vattenfall hade
              från början, vilket kommer att öka Vattenfalls utsläpp med ytterligare
              mellan 10 och 15 miljoner ton varje år en kraftig ökning av koldioxidutsläppen
              i stället för en minskning.
            </seg>
            <seg n="a314e553">
              Man har tagit fram en investeringsplan, som vi har hört tidigare
              i debatten, som bygger på att man till 75 procent investerar i
              fossil energi och att man inte gör en omställning mot förnybar
              energiproduktion.
            </seg>
            <seg n="d9dea840">
              För att verkligen cementera sitt dåliga rykte i Europa har Vattenfall
              till och med gått så långt att man har stämt tyska staten för
              att man har tyckt att man har fått för höga miljökrav på sig när
              man har börjat bygga ett nytt kolkraftverk i Hamburg.
            </seg>
            <seg n="00d9d55b">
              Allt det här har skett med regeringens goda minne, regeringens
              passiva godkännande. Effekten har blivit att kritiken mot Vattenfall
              har varit enormt hård, inte minst i Tyskland. Vattenfall har tappat
              en kvarts miljon kunder på grund av att man har misskött sig,
              helt enkelt.
            </seg>
            <seg n="8cb6a40c">
              Men regeringen har inte gjort någonting. Regeringen har passivt
              accepterat att Vattenfall investerat sig djupare och djupare ned
              i kolberoende och ökande utsläpp.
            </seg>
          </u>
          <note n="1bf73c1e">
            Och nu, fru talman, med tre månader kvar till valet, kommer då
            den omtalade propositionen med ändrat uppdrag till Vattenfall.
          </note>
          <u who="Q5581337" xml:id="i-13003b586778f46e-0" n="93fb3884" prev="i-327fe8dbd321ed51-0">
            <seg n="d36f2284">
              Fru talman! Efter att regeringen tänkt efter i tre år och nio
              månader kunde man förvänta sig att regeringen skulle komma med
              några förslag som kraftfullt kan ändra inriktningen för Vattenfalls
              verksamhet och sänka Vattenfalls utsläpp eller förslag som innebär
              att man förbjuder dem att bygga ny kolkraft eller liknande. Men,
              nej, några sådana krav finns inte med i regeringens styrdokument.
            </seg>
            <seg n="dda2025e">
              I stället går man åt det motsatta hållet. Man väljer att ta bort
              kravet på att Vattenfall ska vara det ledande bolaget i omställningen
              till förnybar energi och sänker ambitionsnivån till att kravet
              ska vara att det ska vara ett av de jämförbara bolag som leder
              utvecklingen mot miljömässigt hållbar energiproduktion.
            </seg>
            <seg n="c4e7df14">
              När man läser handlingarna är det tydligt att det handlar om
              jämförbara bolag, vilket innebär att det är den handfull bolag
              som är bland de största energiproducenterna i Europa, som alla
              är ungefär lika dåliga och som alla har ungefär lika stora utsläpp.
            </seg>
            <seg n="726dd2ae">
              Att regeringen sänker sin ambitionsnivå så till den milda grad
              att man tycker att det är helt okej att man ska vara ett av de
              jämförbara bolagen när det gäller miljöomställning är skrämmande.
              Man tar sig för pannan. Vilken styrning är det? Med den här styrningen
              räcker det för Vattenfall att visa upp att det finns några andra
              stora bolag som är ännu sämre, som har ännu högre utsläpp. Då
              har man uppfyllt regeringens krav.
            </seg>
            <seg n="cd5e22ca">
              I stället för att skärpa kraven på Vattenfall, efter fyra års
              regerande, sänker man kraven. Om jag hade varit borgerlig företrädare
              här i dag hade jag haft en skammens rodnad på kinderna inför att
              stå för ett sådant undermåligt förslag till styrning av Vattenfall.
            </seg>
            <seg n="951c5b71">
              Någonstans måste man fråga sig, fru talman: Hade regeringen,
              med Maud Olofsson i spetsen, i den här frågan egentligen någon
              ambition att minska Vattenfalls utsläpp? Det sade man faktiskt
              under den förra mandatperioden, och det sade man i valrörelsen.
            </seg>
            <seg n="2e8f26db">
              Om regeringen hade det kan man konstatera så här i efterhand
              att regeringen totalt har misslyckats med den uppgiften. Man har
              misskött sitt uppdrag. Om man inte hade den här ambitionen från
              början är det mer förståeligt hur styrningen har varit. Men då
              har man å andra sidan vilsefört väljarna och offrat Sveriges goda
              rykte i klimatfrågan på kuppen.
            </seg>
            <seg n="42a2486b">
              Det går kanske att få ett besked från regeringspartierna här
              i dag: Har man någon ambition när det gäller Vattenfall, eller
              har man det inte?
            </seg>
            <seg n="dff389c3">
              Fru talman! Jag tycker att det här ärendet, hur man har hanterat
              Vattenfall, är ett tydligt tecken på regeringens tvehågsenhet,
              tveksamhet, i klimatfrågan generellt. I stället för att vara ambitiös,
              ta rejäla kliv framåt, se till att minska våra utsläpp rejält
              och se till att man kan uppnå högt ställda klimatmål är regeringen
              tvehågsen, rädd och tassar fram. Så har man gjort även i fallet
              Vattenfall.
            </seg>
            <seg n="3ed62347">
              Fru talman! Vi i de rödgröna partierna är däremot eniga om att
              vi ska ha en tydlig styrning av Vattenfall. Vi ser stora problem
              med ett bolag som helt ägs av staten och som har en sådan enorm
              och ökande klimatpåverkan. Vi är beredda att göra någonting åt
              det.
            </seg>
            <seg n="d517dc78">
              Vi i den rödgröna oppositionen är överens om att Vattenfall inte
              ska bygga några nya kärnkraftverk eller kolkraftverk, som man
              har gjort under den här regeringens tid. Vi är överens om att
              Vattenfall ska jobba ännu hårdare för ökad energieffektivisering,
              både i Sverige och i Europa.
            </seg>
            <seg n="6fb780cb">
              Vi i de rödgröna partierna är överens om att bolaget ska minska
              sina utsläpp av växthusgaser kontinuerligt, till skillnad från
              under den här regeringens tid när de har ökat utsläppen varje
              år.
            </seg>
            <seg n="2933d335">
              Vi i den rödgröna oppositionen är överens om att Vattenfall ska
              arbeta mot målet att bolagets energiförsörjning helt ska basera
              sig på förnybar energi och inte på fossila bränslen eller kärnkraft.
            </seg>
            <seg n="2e11a09c">
              Fru talman! Jag vill säga att budskapet till väljarna i den här
              debatten är tydlig. Vill man sluta att vänta på Godot och vill
              man sluta vänta på en regering som vill och som kan styra Vattenfall
              ska man rösta fram en rödgrön regering i valet i september. Annars
              lär man likt Vladimir och Estragon i pjäsen få vänta länge, mycket
              länge, på en effektiv styrning av Vattenfall.
            </seg>
            <seg n="15e0e9eb">
              Med detta, fru talman, yrkar jag bifall till den rödgröna reservationen.
            </seg>
          </u>
          <note type="speaker" n="752983d5">
            Anf. 70 CARL B HAMILTON (fp):
          </note>
          <note n="87251c15">
            Fru talman! Jag börjar med att yrka bifall till majoritetens
            förslag till beslut.
          </note>
          <u who="Q5785982" xml:id="i-fa6f4f4119a020b2-0" n="ed5cac93">
            <seg n="932bf0af">
              Vattenfall är ett stort företag. År 2009 stod det för ungefär
              47 procent av den svenska elproduktionen, 23 procent av den nordiska
              och 5 procent av den europeiska.
            </seg>
            <seg n="6f27a937">
              Jag tror att det är viktigt att börja med att konstatera att
              energiproduktion i dag, i Europa och i Sverige, är någonting annat
              än på Televerkets tid eller Vattenfallverkets tid. En av oppositionens
              ledamöter tog ju fram detta som ett exempel. Det var till och
              med två som gjorde det. En annan sade att Asea hade varit viktigt
              i sammanhanget.
            </seg>
            <seg n="adb7eceb">
              Vi lever i en annan tid. Då var det nationella energimarknader.
              Sverige var ensamt när man diskuterade att konsumtion skulle vara
              lika med produktion. Det kommer vi som var med ihåg från 1980
              och kärnkraftsomröstningen. Bolagen var ofta offentligt ägda,
              och de dominerade ofta energiproduktionen i varje land.
            </seg>
            <seg n="e1f5cfdf">
              I dag har vi europeiska energimarknader. Privata företag är viktigare,
              har en större andel, och det är krav på konkurrens. Inte minst
              EU:s konkurrensregler är mycket viktiga.
            </seg>
            <seg n="b72290fe">
              Vi lever alltså i en annan tid, och jag tyckte att det var lite
              trist att inledningsvis behöva konstatera att oppositionen verkar
              leva i det förgångna.
            </seg>
            <seg n="4b21d702">
              Vi har något som jag tror är väldigt viktigt; det är kanske en
              vattendelare i den här debatten. Vi har ett avkastningskrav på
              15 procent på Vattenfall. När jag lyssnade till oppositionen noterade
              jag att frågan om lönsamhet och avkastningskrav nämndes noll gånger
              av Alf Eriksson. Det nämndes noll gånger av Per Bolund. Ordet
              avkastning nämndes en gång av Kent Persson. Ordet lönsamhet nämndes
              också en gång, dock i negativ bemärkelse.
            </seg>
            <seg n="4b4f06d7">
              Man kan inte ha en sådan här stor koncern och bara förbigå frågan
              om hur denna koncern använder sina resurser. Vattenfall är ett
              aktiebolag. Det innebär att det ska uppträda, agera och följa
              principer som om det vore börsnoterat, med krav på öppenhet, och
              följa olika typer av bolagskoder i olika länder som följer med
              detta.
            </seg>
            <seg n="8b86a59a">
              EU spelar i dag en central roll. Jag nämnde marknadskonkurrens.
              Det innebär också likabehandling. Offentliga företag, till exempel
              på energiområdet, får inte ges fördelar i förhållande till privata.
              Monopol är inte acceptabla.
            </seg>
            <seg n="e500ab79">
              I dag är Norden en sammantvinnad elmarknad. Vi kan inte göra
              lite som vi vill i Sverige. Det finns andra som har synpunkter
              på detta, för det förstör eventuellt marknaden för dem. EU har
              också ett oberoende mål som indirekt är betydelsefullt för Sverige,
              att vara mer oberoende av energi från Ryssland och från Mellanöstern.
            </seg>
            <seg n="bf3b91dd">
              Men som oppositionen fokuserar på har det också tillkommit ett
              nytt mål, nämligen EU:s klimatmål eller vårt klimatmål, för den
              delen. Vattenfall ska ha en ledande position i fråga om koldioxideffektiv
              teknik och en hållbar energiproduktion.
            </seg>
            <seg n="00e64152">
              Att ta upp avkastningsfrågan, att företaget ska ha en god avkastning,
              är viktigt, för det är detsamma som att det är ekonomiskt långsiktigt
              hållbart. Det är viktigt för Vattenfall. Annars kommer man inte
              att ha några pengar i framtiden till att göra investeringar i
              vare sig det ena energislaget eller det andra. Vi vet ju att investeringar
              i energiproduktion vanligtvis är mycket kapitalkrävande.
            </seg>
            <seg n="9a1e7f64">
              Om man nu bara förbigår frågan om företagets skötsel och avkastning
              bäddar man för att företaget successivt får en sämre lönsamhet
              och lägre vinst. Det är inte bara att statskassan får lägre intäkter
              utan företaget självt kommer i sämre position vad gäller att investera
              i allt slags energiproduktion.
            </seg>
            <seg n="9057ca50">
              Direktivet är till för att hantera målkonflikter. Målkonflikter
              finns alltid, och de måste hanteras. Med detta direktiv blir det
              något lättare eftersom det är ett tydligare ägardirektiv än tidigare.
              Det gäller att styra mot både lönsamhetsmål och miljö- och klimatmål.
              Det gör det lättare att vara styrelse och chefer och det är nog
              så viktigt och det gör det lättare för oss som representanter
              för ägarna svenska folket att utvärdera företaget.
            </seg>
            <seg n="bb59d827">
              Det är viktigt att understryka vikten av att vara effektiv eftersom
              ingen tidigare har nämnt det över huvud taget. Det är detsamma
              som att inte slösa, att ha ett långsiktigt hållbart Vattenfall,
              att ha pengar till investeringar för att förnya gamla anläggningar
              såväl som att nyinvestera. Apropå det som har sagts tidigare är
              inte expansion av företaget det som står i fokus. Det står mycket
              tydligt att konsolidering är för handen under de närmaste åren.
            </seg>
            <seg n="e43596af">
              Det är också viktigt att ha ett lönsamhetsmål av skälet att det
              här är en stor koncern. Om det inte finns ett tydligt mål kommer
              också styrningen av koncernen att bli svår.
            </seg>
            <seg n="4b0412e4">
              Då kommer vi till definitionen av det nya målet. Vattenfall ska
              generera en marknadsmässig avkastning. Det är där de 15 procenten
              kommer in. Det ska vara affärsmässigt, det vill säga som om det
              vore börsnoterat, och följa de koder jag tidigare talat om, bedriva
              energiverksamhet så att bolaget tillhör ett av de bolag som leder
              utvecklingen jag ska återkomma till detta eftersom det nämndes
              i så förklenande ordalag tidigare samt arbeta med miljömässigt
              hållbar energiproduktion.
            </seg>
            <seg n="d95e900e">
              Vad som är miljömässigt hållbart har vi lite olika uppfattningar
              om det är ingen hemlighet. Jag tycker att det viktigaste är att
              få ned koldioxidhalten. Om det sedan sker med hjälp av bioenergi,
              vågenergi, vindenergi eller kärnkraft är en andrahandsfråga. Det
              viktiga är att koldioxidhalten i atmosfären går ned. Det tycker
              inte ni i oppositionen. Ni tycker inte att klimatmålet är överordnat
              eftersom ni är beredda att kompromissa med att lägga ned kärnkraft
              även om det innebär lägre koldioxidutsläpp.
            </seg>
            <seg n="c6e36168">
              Det är bra att vi alla är överens om att den geografiska avgränsningen
              som fanns enligt tidigare direktiv nu är upphävd. Jag behöver
              inte orda närmare om det.
            </seg>
            <seg n="1d75ec88">
              Sedan ska man väl påpeka att handeln med utsläppsrätter och koldioxidskatter
              driver ned koldioxidhalten. Det låter ibland som att Vattenfall
              är det enda instrument som finns i Sverige för att förbättra klimatet.
              I Sverige liksom i övriga Europa och i resten av världen är priset
              på koldioxid det som är mest effektivt, det vill säga skatter
              och handel med utsläppsrätter. Då blir vind-, våg- och bioenergi
              samt kärnkraft lönsammare med utsläppsrätter. Det är viktigt att
              notera. För Vattenfalls del apropå en del av det som sades tidigare
              blir det lönsammare att satsa på koldioxidfri energiproduktion
              än sådan som släpper ut koldioxid.
            </seg>
            <seg n="fb043408">
              Oppositionen föredrar det ledande företaget som sin definition.
              Det finns flera problem med den definitionen, men jag tycker att
              det i dag finns anledning att lyfta fram några problem. Jag väljer
              ut några. Det är lätt att titta på hur andra företag gör. Det
              blir deras agerande som blir styrande för hur Vattenfall ska agera.
              Det blir en följa John-mekanism. Det i sin tur öppnar för ineffektivitet
              och kortsiktighet i skötseln av företaget. Det är ett felaktigt
              mål att sträva efter att titta på andra. Man ska naturligtvis
              maximera den egna lönsamheten utifrån egna teknikval och egna
              beslut. Jag är helt övertygad om att om man hade behållit detta
              skulle det successivt leda till en allt sämre lönsamhet och därmed
              en långsiktigt sämre överlevnadsmöjlighet för företaget.
            </seg>
            <seg n="852632ea">
              Vattenfall ska vara effektivt, lönsamt och ekonomiskt hållbart.
            </seg>
            <seg n="7758c645">
              Sedan har vi frågan om det statliga ägandet, fru talman. Ägandefrågan
              finns inte med i propositionen, men jag är naturligtvis en vänlig
              person och tar upp den fråga som ni tar upp här. Frågan om ägandet
              i Vattenfall är inte aktuell. Men det här kommer att definiera
              Alliansens planer inför nästa mandatperiod beträffande Vattenfall
              och även andra statliga företag.
            </seg>
            <seg n="3604ce98">
              Det här är en intressant fråga för oppositionen eftersom ni säger
              att ni vill ha fortsatt statligt ägande. Då kommer vi till frågan
              om AP-fonderna, som hanterar pensionärernas pengar. De är statliga.
              Kan ni tänka er att AP-fonderna erbjuds att köpa en del av Vattenfall?
              Då får man in ett mer långsiktigt perspektiv. Då kommer de ägarna
              att se till att pensionärernas långsiktiga intresse av höga pensioner
              ställs mer i fokus. Jag tror att det skulle bli en bättre bevakning
              av det långsiktiga ägandet om det är pensionärernas pengar som
              också står på spel och inte bara statskassan och olika politiska
              majoriteter som kan växla vart fjärde år. Då är det fråga om observera
              fortsatt statligt ägande.
            </seg>
            <seg n="04d2807f">
              Fru talman! Låt mig avsluta med några ord till Alf Eriksson eftersom
              detta är Alf Erikssons sista debatt.
            </seg>
            <seg n="fb43d022">
              Alf Eriksson sade att talarstolen inger en viss respekt. Jag
              har väl lärt mig att den inger särskild respekt när Alf Eriksson
              står i talarstolen. Alf Eriksson och jag har det gemensamt att
              vi båda ibland ser lite buttra och onödigt seriösa ut fast vi
              inte är det. Det hjälper till med att det ska vara en viss respekt
              i talarstolen. Skämt åsido! Jag tycker att Alf Eriksson är en
              utmärkt representant för ledamöter av Sveriges riksdag som gör,
              och har gjort, en stabil, god och mycket uppskattad insats av
              klassiskt slag som är helt avgörande och viktig för det slags
              ledamöter som bär upp Sveriges riksdag. Å Alliansens vägnar säger
              jag: Tack, Alf Eriksson!
            </seg>
          </u>
          <note n="62c4b64e">
            I detta anförande instämde Staffan Anger, Björn Hamilton, Hans
            Rothenberg, Cecilie Tenfjord-Toftby och Marie Weibull Kornias
            (alla m).
          </note>
          <note type="speaker" n="61bef08f">
            Anf. 71 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-1" n="de25aa8e">
            <seg n="a33a7529">
              Fru talman! Tack, Carl B Hamilton, för de vackra orden! De värmde.
            </seg>
            <seg n="23bd1ed8">
              Vi har ett par repliker kvar innan det här är slut. Jag reagerade
              när Carl B Hamilton sade att vi lever i en annan tid och att det
              inte alls är som förr. Det är klart att det inte är som förr,
              men vi kan lära oss av historien. Vi kan lära oss av hur vi använde
              de instrument som de då statliga verken innebar för att få fram
              en utveckling i önskvärd färdriktning.
            </seg>
            <seg n="2b91c2a7">
              Skillnaden mellan oss, Carl B Hamilton, är att ni vill privatisera
              verktygen. Ni vill frånhända oss alla verktygen så att vi inte
              kan använda dem. Vi socialdemokrater vill ha dem kvar. Däri ligger
              skillnaden. Vi vill ha kvar verktyget att genom politiska beslut,
              att genom svenska folkets val, kunna styra inriktningen på Vattenfall.
              Vi vill ha debatten i riksdagen i framtiden också. Vad är det
              för mål? Vart ska Vattenfall sträva?
            </seg>
            <seg n="a88d8415">
              Carl B Hamilton tog också upp frågan om avkastningskravet. Det
              är klart att vi har ett avkastningskrav på Vattenfall. Men avkastningskravet
              måste ställas utifrån de krav man ställer på bolaget.
            </seg>
            <seg n="8ca96f7f">
              Ställer man krav på, som vi tydligt har redogjort för här, att
              Vattenfall ska vara ledande i omställningen till förnybar elproduktion,
              får man naturligtvis ställa avkastningskravet i relation till
              de uppgifter som man lägger på bolaget. Nu är jag övertygad om
              att om Vattenfall blir banbrytande när det gäller att ta fram
              ny teknik till förnybar energi kommer det långsiktigt att vara
              en väldigt lönsam historia.
            </seg>
          </u>
          <note type="speaker" n="fa96bf97">
            Anf. 72 CARL B HAMILTON (fp) replik:
          </note>
          <u who="Q5785982" xml:id="i-93572eb7dd5332d2-0" n="ed5cac93">
            <seg n="a89b827a">
              Fru talman! Jag tror inte att man längre kan resonera som på
              den gamla tiden då statliga verk användes som spjutspetsar och
              Televerket stöttade Ericsson och Vattenfall stöttade Asea. Den
              tiden är förbi. Och det spelar egentligen inte någon roll om företaget
              är statligt eller privat. Med de konkurrensregler som vi lever
              under och i och för sig den öppna utrikeshandel som vi har är
              det inte längre möjligt.
            </seg>
            <seg n="7c0010a7">
              Jag lade märke till att Alf Eriksson sade att Alf Eriksson och
              Socialdemokraterna vill att Vattenfall ska vara, förutom det här
              med miljön, ett verktyg för jobben och ett verktyg mot arbetslösheten.
              Då inför man ytterligare mål. Styrningen av Vattenfall kommer
              i det fallet att bli ännu mer oklar.
            </seg>
            <seg n="5a4feb0f">
              Summan av kardemumman är egentligen frågan till Alf Eriksson:
              Är Socialdemokraterna beredda att gå ned från de 15 procenten
              som är i dag till 12 eller 10 procent för att uppnå andra mål
              med Vattenfall? Det tror jag är en helt avgörande fråga för vår
              fortsatta diskussion. I så fall förstår jag lite hur ni resonerar,
              att ni är beredda att offra ett antal miljarder varje år på andra
              mål.
            </seg>
          </u>
          <note type="speaker" n="a8de18ff">
            Anf. 73 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-2" n="de25aa8e">
            <seg n="04f1a9ae">
              Fru talman! Jag uttryckte det så här: Man får ställa avkastningskravet
              utifrån de krav man ställer på bolaget.
            </seg>
            <seg n="b6997090">
              Den fråga som är väsentlig i det här sammanhanget är om Carl
              B Hamilton anser att avkastningsfrågan är överordnad alla andra
              frågor när det gäller Vattenfalls styrning, eller kan man ställa
              krav på Vattenfall?
            </seg>
            <seg n="6e239a81">
              Nu förstår jag att det finns en stor oenighet bland regeringspartierna
              när det gäller begreppet miljömässigt hållbar elproduktion. Det
              är klart att det är ett väldigt otydligt avkastningskrav på Vattenfall
              om man ska bygga kärnkraftverk eller om man ska satsa på förnybar
              energi. Det måste väl även med era beräkningar bli väldigt olika
              avkastningskrav.
            </seg>
            <seg n="d2aeb104">
              Vilken är Carl B Hamiltons uppfattning när det gäller miljömässigt
              hållbar energiproduktion? Ingår kärnkraftsproduktion i miljömässigt
              hållbar energiproduktion? Är det Carl B Hamiltons och Folkpartiets
              uppfattning, eller är det allianspartiernas uppfattning? Jag tror
              att det är väldigt väsentligt för väljarna att få veta det, för
              vi har haft tillräckligt med otydligheter när det gäller styrningen
              av och uppdraget för Vattenfall. Nu bör vi kunna få ett besked
              om hur nuvarande regering ser på detta.
            </seg>
          </u>
          <note type="speaker" n="0125ac87">
            Anf. 74 CARL B HAMILTON (fp) replik:
          </note>
          <u who="Q5785982" xml:id="i-93572eb7dd5332d2-1" n="ed5cac93">
            <seg n="5e0d6ebb">
              Fru talman! Det framgår väl av en annan proposition som vi har
              i näringsutskottet att den här regeringen är beredd att ersätta
              gamla kärnkraftverk med nya. Det överordnade målet är minskade
              koldioxidutsläpp. Det leder till slutsatsen att inte bara vågkraft,
              vindkraft, bioenergi utan även kärnkraft är miljömässigt hållbar.
            </seg>
            <seg n="6982f787">
              Låt mig återgå till detta med avkastningskravet. Såvitt jag förstår
              ligger det i förlängningen av det som är logiken i Alf Erikssons
              resonemang att avkastningskravet kan man tumma på. Jag tror inte
              att man ska göra det. Man kan diskutera om det ska vara 14, 16
              eller det exakta procenttalet, men om man inte har ett sådant
              krav kommer företaget successivt att bli mer ineffektivt skött.
              Då försvinner alla möjligheter att använda det för vare sig det
              ena eller det andra ändamålet, för då kommer man in på obehagliga
              överlevnadsdiskussioner. Vill man till exempel att de ska kunna
              investera för framtiden eller ersätta nuvarande investeringar
              eller nuvarande anläggningar med nya måste de ha en god lönsamhet.
            </seg>
          </u>
          <note type="speaker" n="f92a0dc3">
            Anf. 75 KENT PERSSON (v) replik:
          </note>
          <u who="Q6043221" xml:id="i-8f77b42a9139bd14-1" n="b925cadb">
            <seg n="0a58a2bd">
              Fru talman! Nej, Carl B Hamilton, vi lever faktiskt här och nu,
              och det är den utgångspunkten vi har för den här debatten. Givetvis
              är det så. Det är också utifrån det som jag tar upp Vattenfalls
              betydelse.
            </seg>
            <seg n="7865012d">
              När jag är ute och träffar företag i dag säger de: Fatta beslut!
              Tala om vad vi ska göra, så gör vi det! De tar sedan upp exempel
              på hur det var tidigare.
            </seg>
            <seg n="802f0c67">
              Jag vet inte riktigt om Carl B Hamilton är medveten om att regeringen
              nyligen har gått ut och sagt: Vi vill ha elbilar. Utveckla elbilar!
              Det är ju jättebra, för då är man klar och tydlig och använder
              sig också av de verktyg man har. Vi kan till exempel använda den
              offentliga upphandlingen för att få innovativ utveckling inom
              en rad områden när det gäller miljöteknik.
            </seg>
            <seg n="c8891a16">
              Det finns andra energibolag här i Sverige som har ingått samarbete
              med Helsingforss stad och ABB för att utveckla smarta elnät innovativt
              och framåtsyftande. De har lärt av historien. De har tagit till
              sig av det framgångsrecept som har varit för svensk industri och
              svensk välfärd och lärt av det och satsat på det. Det är skillnaden
              mellan Alliansens brist på energipolitik och brist på näringspolitik
              och det som vi från De rödgröna ser som en möjlighet inför framtiden.
              Den här bristen är allvarlig.
            </seg>
            <seg n="72454da1">
              Carl B Hamilton svarar aldrig på mina frågor. Vad är det för
              investeringar som Vattenfall har gjort som kanske inte har varit
              så lönsamma? Jag ställer en konkret fråga: Är det köpet av Nuon
              som belastar balansräkningen på ett sådant sätt att Vattenfall
              inte når upp till de avkastningskrav som finns, eller är det något
              annat?
            </seg>
          </u>
          <note type="speaker" n="e098b015">
            Anf. 76 CARL B HAMILTON (fp) replik:
          </note>
          <u who="Q5785982" xml:id="i-93572eb7dd5332d2-2" n="ed5cac93">
            <seg n="dfc36ee1">
              Fru talman! Svaret på den sista frågan låg väl i det som jag
              tidigare sade, att nu är det inte dags för mer expansion av företaget
              utan det är fråga om fokusering på konsolidering.
            </seg>
            <seg n="5dc33c4c">
              När Eon och Fortum ingår avtal med Helsingforss kommun och kanske
              med andra kommuner om att hjälpa till att bygga ut infrastrukturen
              för elbilar och kanske också rabattera priset på elbilar, gör
              de det utifrån perspektivet att det blir en lönsam affär för dem
              så småningom. Vi har ingenting emot att Vattenfall gör samma sak,
              men det är då inte fråga om att politiker styr Vattenfall. Det
              är det som är skillnaden. Vattenfalls styrelse fattar sådana beslut
              på egen hand. Det är inte regeringen eller Sveriges riksdag som
              ska besluta om att Vattenfall ska göra det ena eller det andra.
              Det är det som är skillnaden. Vattenfall är helt fritt att agera
              precis som de andra två om de finner att det ligger i linje med
              deras långsiktiga intressen på miljöområdet, på klimatområdet
              och i fråga om ekonomisk lönsamhet.
            </seg>
          </u>
          <note type="speaker" n="7f837e1f">
            Anf. 77 KENT PERSSON (v) replik:
          </note>
          <u who="Q6043221" xml:id="i-8f77b42a9139bd14-2" n="b925cadb">
            <seg n="34ca56d7">
              Fru talman! Nu blir jag faktiskt riktigt orolig. Inte trodde
              jag att det var ett så fritt fall när det gäller ambitioner och
              styrning av Vattenfall. Det är väl ändå riksdagen och regeringen
              som har det yttersta ansvaret för Vattenfalls styrning. Det är
              väl ändå riksdagen som ska tala om vad Vattenfall ska göra, inte
              hur, för det är styrelsens uppdrag. Det kan väl inte vara upp
              till styrelsen i Vattenfall att fatta avgörande investeringsbeslut
              som strider mot den ägarpolicy som riksdagen har fastställt när
              det gäller miljömässig verksamhet. Denna styrning måste komma
              från regeringen.
            </seg>
            <seg n="56b957ac">
              Jag kan se att det i förlängningen kommer att bli en diskussion
              om huruvida svenska folket ska äga Vattenfall om bolaget bedriver
              en verksamhet som går stick i stäv med de ambitioner som EU har
              fastställt i 2020-målen. Vad ska vi med ett sådant företag till?
            </seg>
            <seg n="03034350">
              Det här är konspirationsteorier, och det borde vi inte syssla
              med. Men bristen på vilja, insikt och förståelse för vad som behöver
              göras för att använda våra gemensamma resurser till en önskvärd
              utveckling gör mig djupt orolig för Sverige. Regeringen måste
              fatta beslut och tala om vad som ska ske. Företagen rättar sig
              efter och gör sedan det.
            </seg>
          </u>
          <note type="speaker" n="fe2fd609">
            Anf. 78 CARL B HAMILTON (fp) replik:
          </note>
          <u who="Q5785982" xml:id="i-93572eb7dd5332d2-3" n="ed5cac93">
            <seg n="33ca3d3b">
              Fru talman! Det som gör mig bekymrad och orolig, för att använda
              Kent Perssons ord, är tanken att Kent Persson skulle hamna i beslutsfattande
              situation efter valet. Då skulle Vattenfalls styrelse fyllas med
              politiska byråkrater. Ni ska ha politisk styrning av Vattenfall.
              Det ligger i Kent Perssons beskrivning att det ska vara betydligt
              hårdare politisk styrning.
            </seg>
            <seg n="941c3b69">
              Vi har en rollfördelning. Riksdagen fastställer direktivet, och
              regeringen följer det och utser styrelsen. Sedan görs en kontinuerlig
              utvärdering mellan regeringen som ägare och Vattenfalls styrelse
              och i sista hand riksdagen.
            </seg>
            <seg n="43c08341">
              Men Kent Persson vill att riksdagen till exempel ska fatta beslut
              om att Vattenfall ska syssla med elbilar eller inte.
            </seg>
            <seg n="0a80fcb0">
              Förlåt, jag ser på Kent Persson att det var en övertolkning,
              och jag ber om ursäkt för det. Det var dock innebörden av det
              Kent Persson sade för han började med elbilarna. Han sade att
              det måste vara mer styrning mot elbilar, som ett exempel.
            </seg>
            <seg n="6ee64ac4">
              Jag menar att det här är den rollfördelning vi måste ha. Riksdagen
              fattar ett beslut som regeringen har att tillämpa. Regeringen
              får sedan se till att Vattenfall har en styrelse som gör som regering
              och riksdag vill.
            </seg>
          </u>
          <note type="speaker" n="f0eaca53">
            Anf. 79 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-0" n="93fb3884">
            <seg n="1c1c041b">
              Fru talman! Jag hör att Carl B Hamilton sätter ett lika-med-tecken
              mellan förnybar energi och olönsamhet för bolaget. Det skulle
              alltså vara bättre lönsamhet i att fortsätta satsa på fossil energi.
              Jag tolkade det så då Carl B Hamilton ansåg att eftersom jag inte
              nämnde ordet lönsamhet var jag ute efter att bolaget skulle få
              lägre lönsamhet, för om vi satsar på förnybar energi skulle lönsamheten
              sjunka i bolaget.
            </seg>
            <seg n="204ecd77">
              Jag delar absolut inte den uppfattningen. Jag är tvärtom övertygad
              om att en satsning på förnybar energi och en övergång från fossila
              bränslen till förnybar energi kommer att visa sig vara mycket
              lönsam på längre sikt. Tror man på klimatpolitiken och en styrning
              bort från ökade koldioxidutsläpp kommer det att bli lönsamt att
              göra en sådan här övergång. Då kommer de bolag som ligger efter
              i omställningen att straffas. Med regeringens styrning kommer
              Vattenfall tyvärr att vara ett av dem.
            </seg>
            <seg n="fa982a88">
              Carl B Hamilton sade att det viktigaste för honom är att koldioxidhalten
              i atmosfären sjunker. Det är positiva ord, men ord räcker inte
              i politiken. Det krävs även handling. Vad har Carl B Hamilton
              gjort för att dessa ord ska förverkligas när vi ser att Vattenfall
              år efter år har ökat sina utsläpp under den borgerliga regeringen?
            </seg>
            <seg n="923423bb">
              På vilket sätt har Carl B Hamilton sett till att orden om att
              det viktigaste är att koldioxidhalten i atmosfären sjunker har
              förverkligats när det bolag som regeringen har ansvar för ser
              till att den hela tiden ökar?
            </seg>
            <seg n="6983bbfc">
              Vattenfall bygger nya kolkraftverk med den sittande regeringens
              goda minne. På vilket sätt sänker det koldioxidhalten i atmosfären,
              Carl B Hamilton?
            </seg>
            <seg n="3ae0735d">
              Vattenfall lägger fram investeringsplaner med kraftigt ökade
              investeringar i fossil energi och minskade investeringar i förnybar
              energi. På vilket sätt sänker det koldioxidhalten i atmosfären,
              Carl B Hamilton?
            </seg>
            <seg n="ad0a33fe">
              Man köper Nuon för 100 miljarder kronor. Det är ett bolag med
              stor fossil el- och värmeproduktion. På vilket sätt sänker det
              koldioxidhalten i atmosfären, Carl B Hamilton?
            </seg>
          </u>
          <note type="speaker" n="3f71bdad">
            Anf. 80 CARL B HAMILTON (fp) replik:
          </note>
          <u who="Q5785982" xml:id="i-93572eb7dd5332d2-4" n="ed5cac93">
            <seg n="44f03adf">
              Fru talman! Jag tror att det kan finnas en målkonflikt. Per Bolund
              brukar i andra sammanhang argumentera för att certifikatsystemet
              ska skruvas upp och statliga subventioner utgå till stöd för förnybara
              energikällor. Det vore inte nödvändigt om det var så lönsamt som
              Per Bolund nyss sade.
            </seg>
            <seg n="f46ae853">
              Per Bolund får välja spår. Antingen är det olönsamt och behöver
              statligt stöd, vilket det finns goda skäl för. Eller så är det
              lönsamt, och då kan vi ta bort stöden. Det tror jag dock inte
              att Per Bolund skulle acceptera.
            </seg>
            <seg n="ee298682">
              Det finns en fråga som ingen har tagit upp men som är viktig.
              Ska Vattenfall sälja sina tyska brun- och stenkolsanläggningar?
              Vill man ha händerna rena kan man argumentera för det. Då får
              man kanske ett renare samvete, vad vet jag? Risken är dock att
              köparna, alltså de nya ägarna, är mindre intresserade av miljö
              och klimat än statligt ägda Vattenfall med dess instruktioner,
              direktiv och miljö- och klimatambitioner.
            </seg>
            <seg n="0c8dcc11">
              Det är en svår fråga, men jag har landat i att det nog är bättre
              att dessa anläggningar stannar i Vattenfalls ägo tills vidare
              och att man som ägare driver på för att Vattenfall ska investera
              och försöka få kolkraftverken att agera mer miljövänligt än vad
              de för närvarande gör.
            </seg>
            <seg n="04df02fa">
              Per Bolund hade ytterligare frågor. Jag tänker dock vara fräck
              och ställa en fråga till honom. Jag vet att Per Bolund är känslig
              på denna punkt och inte vill få frågor, men just därför är det
              så lockande. Är Per Bolund med på att Vattenfall ska användas
              för att bekämpa arbetslösheten?
            </seg>
          </u>
          <note type="speaker" n="be4db7b2">
            Anf. 81 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-1" n="93fb3884">
            <seg n="5b0c8c2c">
              Fru talman! Jag börjar med att svara på den sista frågan. Det
              vi kallar en green new deal, det vill säga investeringar i en
              omställning till förnybar energi och ett klimathållbart samhälle,
              kommer att generera många arbetstillfällen. Att det skulle finnas
              någon konflikt där håller jag inte med Carl B Hamilton om.
            </seg>
            <seg n="6dc129f6">
              Carl B Hamilton försöker smita från frågan om Vattenfalls utveckling
              och den ambition som Carl B Hamilton ger uttryck för, nämligen
              att det viktigaste är att koldioxidhalten i atmosfären sjunker.
              På vilket sätt minskar utsläppen i atmosfären av att Vattenfall
              håller på att öppna en ny brunkolsgruva i Tyskland med regeringens
              stöd?
            </seg>
            <seg n="7d7e7699">
              Man kan tala om att fortsätta äga och göra investeringar för
              att sänka utsläppen, men Carl B Hamilton måste väl kunna hålla
              med om att en ny brunkolsgruva i Tyskland kommer att öka utsläppen
              ganska kraftigt. Det säger Vattenfall självt, så det kan väl inte
              Carl B Hamilton stå här och förneka.
            </seg>
            <seg n="02a5ea35">
              Min fråga till Carl B Hamilton kvarstår. På vilket sätt anser
              Carl B Hamilton att man har följt upp ambitionen att det viktigaste
              är att koldioxidhalten i atmosfären sjunker?
            </seg>
            <seg n="f9860fe5">
              Vi är överens om målsättningen. Skillnaden är att vi på den rödgröna
              sidan har lösningar för hur det kan förverkligas medan man på
              Carl B Hamiltons sida inte har några sådana lösningar. Tvärtom
              ser vi att det som sker i praktiken är att Vattenfall ökar sina
              utsläpp år för år. Efter vad jag har sett har Carl B Hamilton
              inte gjort något för att försöka ändra det.
            </seg>
            <seg n="d06f47de">
              Vattenfall investerar i nya kolkraftverk utan insamling av koldioxid.
              Vattenfall investerar i nya brunkolsgruvor som kommer att öka
              utsläppen kraftigt. Om det viktigaste är att sänka koldioxidhalten
              i atmosfären, hur kan man då stillatigande acceptera den utvecklingen,
              Carl B Hamilton?
            </seg>
            <seg n="99059e0f">
              Antingen står man för sitt ord, och då måste handlingen följa
              efter. Annars är orden bara ord, och då har de inte någon större
              betydelse, Carl B Hamilton.
            </seg>
          </u>
          <note type="speaker" n="dba8258b">
            Anf. 82 CARL B HAMILTON (fp) replik:
          </note>
          <u who="Q5785982" xml:id="i-93572eb7dd5332d2-5" n="ed5cac93">
            <seg n="031e722c">
              Fru talman! Oj, det var högstämda ord. Per Bolund säger att jag
              inte gjort något. Har Per Bolund inte observerat att jag har varit
              aktiv i kärnkraftsdebatten under många år? Det kanske mest effektiva
              sättet att få ned koldioxidhalten är att satsa på kärnkraft och
              byta ut de nuvarande kärnkraftverken mot nya. Jag har inte med
              mig min kalkyl, men jag tror att vi hade haft 16 miljarder ton
              mer koldioxid i atmosfären om vi hade följt Per Bolunds recept
              och aldrig haft kärnkraft i Sverige. Det är alltså en enorm vinst
              ur koldioxidaspekt att vi har kärnkraft. Det är det absolut viktigaste.
            </seg>
            <seg n="e72713fe">
              Jag välkomnar att Per Bolund gav mig tillfälle att understryka
              detta faktum. Därför tycker jag att det är bra om Vattenfall deltar
              i ersättningsutbyggnaden av kärnkraften i Sverige. Jag tror att
              det också är väldigt viktigt att man får ordning på kärnkraften
              i Tyskland och sina anläggningar där ur många aspekter. Det kommer
              att ha stor betydelse för hela Europas energiförsörjning och koldioxidutsläpp
              att man lyckas på den punkten.
            </seg>
            <seg n="81f2e5db">
              Så har vi frågan om hur man kan minska koldioxidutsläppen i Tyskland.
              Jag har varit engagerad i gasledningen i Östersjön. Jag var då
              i Tyskland. Inom den tyska miljörörelsen finns det två linjer.
              Den ena säger att det är bra med gas eftersom det ersätter stenkol.
              Den andra säger: Vi ska ha händerna helt rena. Vi ska inte ha
              gas och inte kol. Vi ska inte ha någonting.
            </seg>
            <seg n="3c8dc416">
              Jag tror att den andra linjen den som Per Bolund företräder i
              debatten är omöjlig om man vill vara realistisk. Den är möjligen
              möjlig om man vill vara visionärt orealistisk.
            </seg>
          </u>
          <note type="speaker" n="ca04cb8a">
            Anf. 83 HANS ROTHENBERG (m):
          </note>
          <u who="Q378195" xml:id="i-2bb2d59921f7e8b8-0" n="467f6835">
            <seg n="41189e53">
              Fru talman! Vattenfall AB omsätter drygt 200 miljarder kronor.
              Det är en koncern med 40 000 anställda 75 procent av dem finns
              utanför Norden. Mer än hälften av produktionen och intäkterna
              kommer från marknader utanför Sverige. Utvecklingen går mot ytterligare
              internationalisering. Bolaget svarade förra året för närmare hälften
              av den svenska, ungefär en fjärdedel av den nordiska, 5 procent
              av den europeiska och 1 procent av den globala elproduktionen.
              Vattenfall är ett gigantiskt bolag. Det kräver ansvarsfullt ägande
              och tydliga direktiv. Det är viktigt att komma ihåg att Vattenfall
              verkar på denna konkurrensutsatta marknad och att svenska folket
              som ägare förväntar sig en avkastning på sitt kapital.
            </seg>
            <seg n="52da679d">
              Under den tidigare socialdemokratiska regeringen tog Vattenfall
              det stora internationella klivet genom förvärv och genom egen
              expansion. Om man internationaliserar ett bolag som Vattenfall
              betyder det att man också köper både kärnkraft och kolkraft. Det
              som händer under alliansregeringens tid är att man sakta men säkert
              byter ut en del av kolkraften mot biomassa och biobränsle.
            </seg>
            <seg n="af363e81">
              Fru talman! Nu går Vattenfall in i ett nytt skede. Det är därför
              viktigt att staten som ägare har en klar idé om vad man vill med
              bolaget. Vattenfall ska inte styras med informella signaler. Det
              är därför viktigt att man förtydligar uppdraget i ett ägardirektiv.
            </seg>
            <seg n="2f1625f2">
              Vattenfall ska nu fokusera på tre områden. Det första är lönsamheten.
              Det andra är den gröna omställningen. Vattenfall ska ta en ledande
              roll i arbetet med att nå EU:s klimatmål 2020. Det tredje området
              är att vårda varumärket.
            </seg>
            <seg n="e17fda18">
              År 2006 hade de tio största energibolagen i Europa 38 procent
              av sina intäkter utanför sina respektive traditionella hemmamarknader.
              Går man tillbaka tio år var det ungefär 10 procent. Detta är en
              marknad som är under ständig omvandling och som har ständiga behov
              av förnyelse.
            </seg>
            <seg n="1a45028c">
              Vad gör då Vattenfall? Man är tredje största aktör när det gäller
              förnybar energi. Man har i dag 40 biobränslade värme- och kraftvärmeverk
              och är en av världens största köpare och användare av biomassa.
              Inom vindkraft är Vattenfall det sjätte största företaget i Europa.
              I offshore är man störst av alla, med andra ord ledande. Man driver
              i dag 700 vindkraftverk som tillsammans producerar över två terawattimmar.
              Därmed har Vattenfall fler vindkraftverk än Norge och Finland
              tillsammans.
            </seg>
            <seg n="265d8345">
              Fru talman! Vattenfall satsar i dag även på biomassa och är Europas
              tredje största aktör när det gäller förnybar energi. De investeringar
              som Vattenfall nu gör i vindkraft och annat är och ska vara marknadsmässiga.
              Det har aldrig någonsin gjorts så stora investeringar i vindkraft
              i Sverige som nu och vi har aldrig haft så stora investeringar
              i elnätet som nu. Vi kan konstatera att Vattenfall i dag satsar
              mer pengar på forskning i förhållande till sin omsättning än sina
              konkurrenter.
            </seg>
            <seg n="368ac7aa">
              Fru talman! Vattenfall ska generera en marknadsmässig avkastning
              genom att affärsmässigt bedriva energiverksamhet så att bolaget
              är ett av de bolag som leder utvecklingen mot en miljömässigt
              hållbar energiproduktion. Genom att nu ge de förtydligande ägardirektiven
              undanröjs många av de oklarheter som tidigare har funnits. I fråga
              om uppföljningen av Vattenfalls roll i energiomställningen är
              EU:s 2020-mål den referenspunkt som är given. Det är en mycket
              bra sådan. Det kommer att bli möjligt att utvärdera om Vattenfall
              verkligen är ett av de bolag som leder utvecklingen mot minskade
              utsläpp av klimatgaser med en ökad andel förnybar energi samt
              om man verkar för en effektivare energianvändning. Därför kommer
              Vattenfall att tillhöra de bolag som leder utvecklingen mot en
              miljömässigt hållbar energiproduktion.
            </seg>
            <seg n="5ed3fc42">
              De utmaningar som Vattenfall nu står inför kräver, som sagt,
              fokus på konsolidering och effektivisering och att man därigenom
              skapar värden och möter en ljus och renare framtid.
            </seg>
            <seg n="b0db8bef">
              Carl B Hamilton aktualiserade begreppet lönsamhet. Lönsamhet
              och en ledande position inom en hållbar energiproduktion är grundläggande
              för att Vattenfall ska kunna vara långsiktigt värdeskapande. Det
              är också en förutsättning för att Vattenfalls varumärke ska kunna
              inge det förtroende som krävs av en internationell koncern med
              verksamheter på många olika marknader.
            </seg>
          </u>
          <note n="56547cba">
            Med detta, fru talman, yrkar jag bifall till förslaget i betänkandet
            om ägardirektiv till Vattenfall.
          </note>
          <note n="32b3e130">
            I detta anförande instämde Maria Plass, Cecilie Tenfjord-Toftby
            och Marie Weibull Kornias (alla m).
          </note>
          <note type="speaker" n="3bbb765c">
            Anf. 84 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-3" n="de25aa8e">
            <seg n="76603872">
              Fru talman! Det var mycket statistik och många uppgifter om bolagets
              verksamhet. Jag reagerade när Hans Rothenberg sade att det tack
              vare regeringen har fasats ut mycket kolkraft ur Vattenfalls verksamhet
              under den här mandatperioden. Det finns kanske statistikuppgifter
              också på hur mycket kolkraften har minskat i Vattenfalls verksamhet
              under den här mandatperioden.
            </seg>
            <seg n="84122138">
              Huvudfrågan i de nya direktiven är tolkningen av miljömässigt
              hållbar energiproduktion. Det begreppet är väl det viktiga utöver
              att de ska leverera pengar. Vi har hört Carl B Hamiltons tolkning
              av begreppet. Vilken är Hans Rothenbergs och Moderaternas tolkning?
            </seg>
            <seg n="4ad6197f">
              Är kärnkraftsproduktion en miljömässigt hållbar energiproduktion
              eller inte? Vilken inriktning ska bolaget ha? Ska man satsa på
              det förnybara eller på kärnkraften?
            </seg>
          </u>
          <note type="speaker" n="5696b4f4">
            Anf. 85 HANS ROTHENBERG (m) replik:
          </note>
          <u who="Q378195" xml:id="i-2bb2d59921f7e8b8-1" n="467f6835">
            <seg n="1e35ad0f">
              Fru talman! Jag tackar för frågorna. Vi kan konstatera vad som
              har hänt under de senaste åren med Vattenfall. Det må vara under
              alliansregeringens period. Men allting behöver inte regeringen
              ta åt sig äran av. Även Vattenfalls mycket väl lämpade personal
              och ledning står bakom detta. Man har bland annat infört biomassateknik
              i kolkraftverken i Tyskland. Det är ett viktigt steg att ta med
              i sammanhanget som visar att Vattenfall som svenska folkets gemensamt
              ägda bolag kan vara med och ta ansvar, både inom landets gränser
              och utanför landets gränser. Frågan är om det hade skett om det
              hade varit en annan ägare till kolkraften i Tyskland.
            </seg>
            <seg n="ba60866d">
              Som jag nämnde tidigare i mitt inlägg är det EU:s 2020-mål som
              är den bästa referenspunkten för vad som är hållbart. I denna
              mix finns Vattenfalls kärnkraftverk. Där finns även vindkraftverken
              där man är klart ledande. Tillsammans med Sveaskog planerar man
              500 nya vindkraftverk. Detta är en väldigt bra expansion.
            </seg>
            <seg n="9a7bc004">
              Men vi ska också vara medvetna om, vilket jag tycker att Alf
              Eriksson som socialdemokrat bör ta till sig, att Vattenfalls stora
              expansion på den internationella marknaden skedde genom förvärv
              och uppköp av kärnkraft och kolkraft i Tyskland. Vilket ansvar
              anser Alf Eriksson att den dåvarande regeringen hade för detta?
              Uppenbarligen är det den nuvarande regeringen som har allt ansvar
              för att Vattenfall driver kolkraftverk utomlands.
            </seg>
          </u>
          <note type="speaker" n="b50eb240">
            Anf. 86 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-4" n="de25aa8e">
            <seg n="f1cf77f4">
              Fru talman! Under den tid som vi satt i regeringsställning framförde
              ni mycket kritik inte Rothenberg, för han satt inte i riksdagen
              då. Men nu har ni suttit i regeringsställning i fyra år, och det
              har inte hänt någonting. Vattenfalls kolkraftsberoende har ökat
              och inte minskat. Förvärvet av Nuon är det största kolkraftsförvärvet
              i Vattenfalls historia. Det som sägs är alltså inte riktigt sant.
            </seg>
            <seg n="cc302bf1">
              Det är riktigt att Vattenfall är duktigt på att utveckla ny teknik.
              Det gör man utifrån de ägardirektiv som man fick 2005. Men man
              kan bli ännu bättre. Det är det som vi ställer krav på, och vi
              vågar prioritera. Vi talar om att det är det hållbara som man
              ska satsa på, och där ingår inte kärnkraft.
            </seg>
            <seg n="381b98a3">
              Men jag fick inget klart besked angående det miljömässigt hållbara.
              Jag kunde i alla fall inte i Rothenbergs svar uttolka om kärnkraftsproduktion
              är en miljömässigt hållbar energiproduktion.
            </seg>
          </u>
          <note type="speaker" n="f39d9e7d">
            Anf. 87 HANS ROTHENBERG (m) replik:
          </note>
          <u who="Q378195" xml:id="i-2bb2d59921f7e8b8-2" n="467f6835">
            <seg n="f821d5ea">
              Fru talman! Kärnkraft är en betydligt bättre energikälla än kolkraft.
              Det är viktigt att Vattenfall är aktivt i alla delar av energimarknaden.
              Det är också viktigt att Vattenfall får möjlighet att vara en
              seriös spelare på den moderna kärnkraftsmarknaden, vilket regeringen
              öppnar upp för i en framtid där det snarare handlar om att se
              möjligheter med teknik än enbart hot.
            </seg>
            <seg n="a4402e21">
              Vattenfall har under de senaste åren bytt ut en hel del av kolkraften
              mot bioenergi. Det är den stora omställningen. Trots att man totalt
              sett har investerat då är det inte bara Vattenfall mer i kolkraft
              använder man just nu mindre kol därför att man byter ut en del
              av denna kolkraft mot bioenergi. Det är det som är den gröna omställningen,
              och den råkar sammanfalla med att vi har en alliansregering. Det
              är det som leder till att vi för närvarande minskar koldioxidutsläppen.
            </seg>
            <seg n="0a04fe07">
              Vad är hållbart, och vad är förutsättningarna för att någonting
              ska kunna vara hållbart? Då får man använda begreppet lönsamt.
              Ett Vattenfall som levererar avkastning är det starka bolag som
              också kan leverera morgondagens effektiva och smarta lösningar.
              Då duger det inte, som de rödgröna säger, att plocka 5 miljarder
              ur denna russinkaka för att investera i någon form av riskkapitalfond.
              Samtidigt vill De rödgröna införa förmögenhetsskatten igen. Det
              är lönsamhet som är grunden för hållbarhet.
            </seg>
            <seg n="400420b6">
              Därmed ber jag att få tacka Alf Eriksson för god kamp. Kampen
              går vidare.
            </seg>
          </u>
          <note type="speaker" n="ec22ab3b">
            Anf. 88 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-2" n="93fb3884">
            <seg n="1452c917">
              Fru talman! Hans Rothenberg ger i sitt anförande sken av att
              lönsamhet och en satsning på förnybar energi inte går att kombinera.
              Han säger att med en rödgrön politik skulle det inte vara möjligt
              för Vattenfall att få lönsamhet. Det är en åsikt som jag absolut
              inte delar. Det vore intressant att få höra vilka belägg som finns
              för synen att förnybar energi skulle vara en dyrare investering
              än andra alternativ, till exempel kärnkraft eller fossila bränslen,
              särskilt på längre sikt.
            </seg>
            <seg n="13698fb5">
              Sedan säger Hans Rothenberg att det är viktigt att vårda varumärket
              Vattenfall. Det kan jag hålla med om. Det tycker jag hade varit
              viktigt. Tyvärr kan jag se att det är lite sent att komma med
              dessa synpunkter nu när man har styrt Vattenfall på ett sådant
              sätt att en kvarts miljon kunder i Tyskland har lämnat företaget
              för att de har varit så missnöjda med just varumärket och det
              som Vattenfall står för. Hade det inte varit klokare att komma
              med dessa synpunkter om att vårda varumärket i början av mandatperioden
              så att man hade kunnat undvika de fadäser som Vattenfall har stått
              för både när det gäller att öka kolkraftsintensiteten, att öppna
              nya brunkolsgruvor och samtidigt missköta kärnkraftverken på ett
              sätt som har gjort att man har fått ha dem avställda under lång
              tid?
            </seg>
            <seg n="d3f7f1ed">
              Avslutningsvis vill jag ställa en fråga till Hans Rothenberg.
              Han säger att det blir en klarare och tydligare styrning med det
              som regeringen föreslår, att Vattenfall ska vara ett av de bolag
              som är bäst på omställning, än med det som vi rödgröna föreslår,
              att Vattenfall ska vara det ledande bolaget. Det får jag inte
              alls ihop. På vilket sätt skulle det vara tydligare att man skulle
              vara ett av de bolag som är ledande i omställningen? Då hamnar
              man i något slags jämförelse där man inte vet hur man ska förhålla
              sig. Ska man vara på andra plats, på sjunde plats eller på fjortonde
              plats? Ledande är ett väldigt tydligt begrepp. Då är man nummer
              ett.
            </seg>
          </u>
          <note type="speaker" n="9297fc02">
            Anf. 89 HANS ROTHENBERG (m) replik:
          </note>
          <u who="Q378195" xml:id="i-2bb2d59921f7e8b8-3" n="467f6835">
            <seg n="e724f807">
              Fru talman! Det ligger lite grann av motsägelsens paradox i det
              som Per Bolund säger. Man kommer för sent med ägardirektivet.
              Samtidigt vill oppositionen avstyrka det. Det innebär åtminstone
              enligt min logik en viss fördröjning av det hela.
            </seg>
            <seg n="e20d832f">
              Vad har regeringen gjort? Regeringen har bytt styrelse i Vattenfall.
              Regeringen har agerat under hela mandatperioden. De incidenter
              som har skett på bland annat den tyska marknaden har varit händelser
              som har skett under denna mandatperiod och som också har lett
              fram till att regeringen har haft anledning att se över hur bolaget
              leds och vilka villkor som man ska ställa krav på att bolaget
              styrs under framöver.
            </seg>
            <seg n="341a9e28">
              Jag kommer med tacksamhet tillbaka till att diskutera lönsamhet
              och att vara ledande. Det finns gängse och vedertagna definitioner
              av vad det innebär att vara marknadsledande. Man brukar säga att
              ett bolag ska ha 25 procent av en marknad och att inget annat
              bolag ska kunna vara större. Säg att Vattenfall har 25 procent
              eller kanske 30 procent av marknaden. Men det finns två andra
              bolag som har 35 procent av marknaden. Det är alltså två andra
              bolag som är större än Vattenfall. Vad är problemet? Vad är problemet
              om Vattenfall är ett föredöme på energieffektivitet och ren energiproduktion
              och om det råkar vara några andra bolag som också är det?
            </seg>
            <seg n="b24c1dc6">
              Den missunnsamheten, att bara för att någon annan råkar vara
              bättre är det inte gott nog, ska vi inte behöva ägna oss åt.
            </seg>
          </u>
          <note type="speaker" n="88b31c85">
            Anf. 90 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-3" n="93fb3884">
            <seg n="ef7aefc7">
              Fru talman! Det verkar som att Hans Rothenberg blandar ihop begreppen
              marknadsledande och att vara ledande i omställningen. Jag pratar
              om att vara ledande i omställningen till förnybar energiproduktion.
            </seg>
            <seg n="54edb898">
              Jag måste säga att jag inte riktigt förstår Hans Rothenbergs
              fråga. Det vi diskuterar i den här debatten är vilken syn vi som
              ägare har på Vattenfalls verksamhet. Då är den brännande frågan
              som skiljer de båda sidorna åt följande: Har vi så höga ambitioner
              för Vattenfalls verksamhet att vi anser att de ska vara bäst och
              dra resten av marknaden framför sig mot ett förnybart energisystem
              eller anser vi att de ska vara ett i mängden av de bolag som ska
              bidra till omställningen?
            </seg>
            <seg n="10c1b569">
              Vi anser att vi ska använda Vattenfall som ett kraftfullt verktyg
              i omställningen av energisystemet. Därför oroas vi av regeringens
              väldigt låga ambitioner. Tittar man på den europeiska marknaden
              ser man att det är en handfull bolag som i storlek är jämförbara
              med Vattenfall, och inget av dem är något föredöme ur miljösynpunkt.
            </seg>
            <seg n="81d16fba">
              Om man har den här jämförelsen, relativiteten, som finns med
              i den borgerliga styrningen kommer man inte heller att få någon
              utveckling i miljömässig riktning. Man kommer framför allt inte
              att få utvecklingen att Vattenfall kan bli det bolag som bidrar
              till att verkligen ställa om marknaden och som tvingar med sig
              de andra konkurrenterna. Det är det som vi tycker är så väldigt
              tråkigt. Om Vattenfall verkligen är det ledande bolaget är det
              precis det som Hans Rothenberg pratar om, nämligen ett sätt att
              vårda varumärket och se till att varumärket Vattenfall betyder
              någonting för människor även nere i Tyskland och Polen där Vattenfall
              är verksamt.
            </seg>
            <seg n="6be6741d">
              Tyvärr kan vi konstatera att med regeringens styrning kommer
              det inte att hända, och varumärket Vattenfall kommer inte att
              vårdas i framtiden.
            </seg>
          </u>
          <note type="speaker" n="cdeb6f29">
            Anf. 91 HANS ROTHENBERG (m) replik:
          </note>
          <u who="Q378195" xml:id="i-2bb2d59921f7e8b8-4" n="467f6835">
            <seg n="eb06054c">
              Fru talman! En av de förändringar som görs i och med det nya
              direktivet till Vattenfall är att ta bort den geografiska begränsningen.
              Tidigare gällde att Vattenfall skulle vara ledande i Sverige vad
              gäller energiomställningen. Precis som jag beskrev i mitt anförande
              och som vi kan konstatera när vi ser på bolaget Vattenfall är
              det en gigantisk internationell spelare. Därför har den geografiska
              aspekten att bolaget ska vara ledande i Sverige tagits bort.
            </seg>
            <seg n="8344ffdc">
              Att vara ett av de ledande bolagen på en internationell marknad
              förpliktar. Då måste man också se att här finns flera delmarknader.
              Några exempel är vindkraft, kolkraft, kärnkraft, vattenkraft och
              bioenergi. När det gäller vindkraften har man nästan hälften av
              den nordiska marknaden och 30 procent av världens havsbaserade
              vindkraft. Där är man verkligen ett av de ledande bolagen. Tyvärr
              finns inte förutsättningarna för havsbaserad vindkraft i Bayern.
              Att ersätta de tyska brunkolsverken med det som för svenska förhållanden
              kan vara mer intressant går inte.
            </seg>
            <seg n="8d564008">
              Jag undrar det kanske jag får möjlighet att diskutera i nästa
              replikskifte, för jag vet att jag inte kan ställa en fråga till
              Per Bolund vad oppositionen vill göra med Vattenfalls verksamhet
              i Tyskland. Ska man sälja den, och finns det då någon garanti
              att någon annan ägare kommer att ta större ansvar för kolkraften?
              Ska man lägga ned den? Det skulle vara en gigantisk kapitalförstöring,
              och då kan ni inte plocka ut de 5 miljarder från Vattenfall som
              ni har tänkt använda för att skapa en riskkapitalfond.
            </seg>
          </u>
          <note type="speaker" n="97c1d870">
            Anf. 92 KENT PERSSON (v) replik:
          </note>
          <u who="Q6043221" xml:id="i-8f77b42a9139bd14-3" n="b925cadb">
            <seg n="b1394902">
              Fru talman! Det är väldigt mycket prat om Vattenfalls avkastningskrav
              och lönsamhet. Det finns också en diskussion om att Vattenfall
              inte har varit lönsamt de två senaste åren, men det är en bild
              som inte är riktigt sann. Det som står i kraven är att Vattenfall
              ska vara affärsmässigt drivet och ha ett avkastningskrav på 15
              procent av eget kapital under en konjunkturcykel. Under de senaste
              tio åren har Vattenfall uppfyllt detta mål. Däremot har de haft
              problem 2007 och 2008. Man har inte nått upp till de 15 procenten,
              utan det fattas 7 miljarder per år. Nu råkar det vara så att en
              del av de här förlusterna kommer från kärnkraften i Tyskland och
              Sverige. Det handlar totalt om 10 miljarder, vilket står tydligt
              i propositionen.
            </seg>
            <seg n="e1bf9b24">
              Vattenfall är i dag ett lönsamt företag. De når också upp till
              avkastningskraven om man har en konjunkturcykel som utgångspunkt.
            </seg>
            <seg n="499cd84f">
              Hans Rothenberg säger att Vattenfall ska vara ledande i klimatomställningen.
              Hur rimmar det med Vattenfalls investeringsplaner för framtiden?
              Man ska öka satsningen på fossilkraft. Ola Alterå har beklagat
              detta senast nu under våren. Men av det ser vi ingenting i propositionen
              ingenting, inte ett ord finns med om det i det nya ägardirektivet.
              Man gör det faktiskt sämre, för man ska inte ens vara ledande
              längre, utan nu ska man vara en av de ledande bland jämförbara
              europeiska bolag. Jämförbara är ett ord som Hans Rothenberg med
              flera faktiskt utelämnar.
            </seg>
          </u>
          <note type="speaker" n="a917b392">
            Anf. 93 HANS ROTHENBERG (m) replik:
          </note>
          <u who="Q378195" xml:id="i-2bb2d59921f7e8b8-5" n="467f6835">
            <seg n="6a158ecc">
              Fru talman! Jag kan upprepa EU:s 2020-mål som är en väldigt tydlig
              målsättning och ett tydligt direktiv för Vattenfall att leva upp
              till. Det är en målsättning som Sverige står bakom tillsammans
              med många andra länder i Europa, och det är ett tydligt direktiv
              till Vattenfall att leva upp till, nämligen: Bedriv er verksamhet
              så att den svarar upp mot de här målen! Därmed är svaret på Kent
              Perssons fråga också givet.
            </seg>
            <seg n="c11f0450">
              När det gäller avkastningskraven kan man fråga sig hur man ska
              investera om inte bolaget ger någon avkastning. Hur ska bolaget
              ge avkastning? Jo, genom att vara lönsamt, göra smarta affärer
              och genom att ha en bra prissättning och en trygghet som energileverantör
              till basindustrin och mindre kunder både i Norden och utanför
              Nordens gränser. Det är det som är grunden.
            </seg>
            <seg n="370cbe82">
              Jag undrar, Kent Persson: På vad sätt anser ni på den rödgröna
              sidan att Vattenfall blir ett bättre bolag och får bättre möjligheter
              att ställa om till hållbarhetsmålen genom att plocka bort 5 miljarder
              kronor ur Vattenfall och satsa dem på helt andra saker som inte
              handlar om klimatsmarthet eller energieffektivitet? Hur kan Vattenfall
              bli ett bättre bolag om man tar 5 miljarder? Jag tycker att det
              är som att skära ett stycke skinka ur grisen och ge den det att
              äta. Ingen gris blir fet på det, och risken är att den dör på
              kuppen.
            </seg>
          </u>
          <note type="speaker" n="7fa08482">
            Anf. 94 KENT PERSSON (v) replik:
          </note>
          <u who="Q6043221" xml:id="i-8f77b42a9139bd14-4" n="b925cadb">
            <seg n="4d492a1d">
              Fru talman! Investeringar sker nu i stenkolsbrytning i Tyskland.
              Det är nya gruvor under er tid. Vattenfall är det bolag som under
              2009 ökade utsläppen av koldioxid i Europa medan övriga minskade
              sina utsläpp. Är det att gå i linje med 2020-målen? Det var faktiskt
              ett par år sedan man fattade de besluten.
            </seg>
            <seg n="1014dc08">
              Jag upprepar frågan: Ligger investeringsplanerna som Vattenfall
              presenterade under våren på ökade satsningar och investeringar
              i fossila bränslen i linje med regeringens politik?
            </seg>
            <seg n="3d951afc">
              Det går inte att bara hänvisa till sådant som tydligen inte betyder
              någonting vad gäller 20-20-20-målen eftersom ni inte vill styra.
              Det räcker inte att som statssekreteraren säga ajajaj, det här
              var inte bra, det måste ändras, när ni sedan inte gör någonting.
            </seg>
            <seg n="37d3062e">
              Lev upp till de krav man kan ställa. Först då blir ni trovärdiga.
            </seg>
          </u>
          <note type="speaker" n="014b769b">
            Anf. 95 HANS ROTHENBERG (m) replik:
          </note>
          <u who="Q378195" xml:id="i-2bb2d59921f7e8b8-6" n="467f6835">
            <seg n="14472a77">
              Fru talman! Ett bra sätt att leva upp till det är att bifalla
              de nya direktiven och uppdraget för Vattenfall, det som den rödgröna
              oppositionen nu vill avstyra trots att de anser det vara för sent.
              Det är ett bra EU 2020-mål och ligger i linje med vad som kan
              anses vara rimligt för att sätta hållbarhetsmål för framtiden.
            </seg>
            <seg n="8b62c950">
              Jag vill återkoppla till Vattenfalls tre uppgifter. Den första
              är lönsamheten. Det är lönsamheten som ger förutsättningarna för
              att kunna göra den gröna omställningen, som är den andra. Den
              tredje uppgiften är att vårda varumärket. Varumärket vårdar man
              genom att vara ett föredöme på marknaden inte bara genom att tjäna
              mest pengar utan genom att tjäna mest pengar på fräschaste och
              bästa möjliga sätt. Då kommer varumärket att stärkas.
            </seg>
            <seg n="7b50835c">
              Jag fick en retorisk fråga, nämligen om vi på allianssidan inte
              känner en skammens rodnad över uppdraget. Nej, vi känner ingen
              skammens rodnad. Däremot känner jag att det finns en grön avund
              mot de tydliga direktiven och uppdraget, som jag ser fram emot
              att Vattenfall nu ska kunna leva upp till.
            </seg>
          </u>
          <note type="speaker" n="1d4ead70">
            Anf. 96 JAN ANDERSSON (c):
          </note>
          <u who="Q5554833" xml:id="i-c470f9bf82825b24-0" n="70624d8c">
            <seg n="6a79ff04">
              Fru talman! Dagens debatt har varit ganska klargörande. Av oppositionen
              får man intrycket att Vattenfall och statligt ägande i Vattenfall
              är det främsta verktyget för att verkställa en hållbar energipolitik.
              För mig är det självklart att ett statligt ägt företag ska ligga
              i framkant. Det betyder dock inte att det är det främsta medlet
              vi har för att uppnå en långsiktigt hållbar energiproduktion.
            </seg>
            <seg n="e1d09fd5">
              För mig och Centerpartiet är det tveklöst så att energiomställningen
              i första hand ska ske via politiska styrmedel, till exempel elcertifikat,
              koldioxidskatter och utsläppsrätter. En förnybar kilowattimme
              fjärrvärme från statliga Vattenfall är ju inte varmare och goare
              än en förnybar kilowattimme fjärrvärme från Eon eller ett lokalt
              fjärrvärmebolag. Av oppositionens förhållningssätt får man lätt
              intrycket att det bästa är om det förnybara kommer från ett statligt
              bolag och att det som kommer från ett privat bolag inte är riktigt
              lika bra. Det är ett märkligt förhållningssätt.
            </seg>
            <seg n="01802365">
              Om vi tittar på den svenska förnybara elen ser vi att varenda
              investering som görs från Vattenfalls sida sker i kraft av att
              man drar nytta av elcertifikatssystemet, precis som det var tänkt
              när vi beslutade om det. Vattenfall existerar ju inte utanför
              de spelregler som gäller för andra bolag.
            </seg>
            <seg n="f4dc8b8e">
              Så till ägarfrågan. Vattenfall är, som tidigare sagts, ett jätteföretag.
              Kritik har riktats mot att det tagit tid att ta fram de nya ägardirektiven.
              Jag kan hålla med oppositionen om att de av den förra regeringen
              antagna ägardirektiven verkligen behövde förändras. De var alldeles
              för snävt formulerade. Trots att Vattenfall var ett stort internationellt
              verksamt bolag var ägardirektiven bara specificerade till den
              svenska delen.
            </seg>
            <seg n="3dcaac8d">
              Jag vill också peka på det faktum att när man har med stora bolag
              och organisationer att göra Vattenfall har 200 miljarder i omsättning
              och 40 000 anställda är det oerhört viktigt att de nya ägardirektiven
              är väl genomtänkta. Det handlar inte om att bara krafsa ned några
              meningar på ett papper och skicka ut med internposten. Vi har
              nu gjort en noggrann genomgång av bolaget. Därefter har vi formulerat
              väl avvägda ägardirektiv där vi tar upp såväl lönsamhetskraven
              som kraven på en omställning av energisystemet och energiproduktionen.
            </seg>
            <seg n="96b4d63b">
              Låt mig även kommentera reservationen och de skrivningar som
              pekar på att vi politiskt ska besluta om till vilka kunder, och
              dessutom till vilket pris, ett statligt företag ska sälja sin
              produktion. I reservationen står i och för sig att det ska ske
              inom EU:s statsstödsregler. Om vi tittar på vad Socialdemokraterna
              säger i sina politiska riktlinjer antagna av jobbkongressen 2009
              ser vi att där står följande: Staten kan genom sitt ägande spela
              en viktig normsättande roll i näringslivet. Ja. LKAB, Sveaskog,
              Telia Sonera, SBAB och andra företag med statligt ägande ska vara
              förebilder. Ja. Sedan kommer det intressanta: Detta gäller även
              Vattenfall, som dessutom ska vara en strategisk partner till basindustrin
              och kunna erbjuda Europas lägsta elpriser.
            </seg>
            <seg n="c94c5a3a">
              Tycker Alf Eriksson att det är seriöst av ett statsbärande parti,
              eller ett parti som säger sig vara statsbärande, att anta skrivningar
              där det föreskrivs vilket pris statliga företag ska sätta när
              de agerar på en konkurrensutsatt marknad?
            </seg>
          </u>
          <note n="5dd3bc3a">
            Med detta, fru talman, vill jag yrka bifall till majoritetens
            förslag i betänkandet och avslag på reservationen.
          </note>
          <note type="speaker" n="66c0348b">
            Anf. 97 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-4" n="93fb3884">
            <seg n="de044076">
              Fru talman! Jag har en mycket kort fråga till Jan Andersson.
              I februari 2005 skrev Maud Olofsson i egenskap av centerledare
              i en debattartikel i Svenska Dagbladet: Jag kan inte tolerera
              att statligt ägda Vattenfall investerar i den smutsigaste energiproduktion
              vi känner till, även om det sker i andra länder. Det var tydliga
              besked till väljarna, och jag tror att många väljare uppfattade
              den signalen.
            </seg>
            <seg n="8ec0829a">
              Hur tycker Jan Andersson att Maud Olofsson har följt upp det
              ställningstagandet nu när hon är ansvarig minister för Vattenfall
              och energifrågan? Vattenfall investerar under Maud Olofssons ledning
              i nya brunkolsgruvor och i nya kolkraftverk. Vattenfall investerar
              100 miljarder den största affären i svensk affärshistoria i Nuon,
              ett bolag som är kraftigt beroende av just kolkraft, den smutsigaste
              energiproduktion vi känner till.
            </seg>
            <seg n="d0e14696">
              Tycker Jan Andersson att Maud Olofsson har levererat till sina
              väljare det som hon lovade i valrörelsen?
            </seg>
          </u>
          <note type="speaker" n="942b1fee">
            Anf. 98 JAN ANDERSSON (c) replik:
          </note>
          <u who="Q5554833" xml:id="i-c470f9bf82825b24-1" n="70624d8c">
            <seg n="ab002452">
              Fru talman! Man kan läsa de nya ägardirektiven där det står att
              Vattenfall ska vara ett av de bolag som leder utvecklingen mot
              en miljömässigt hållbar energiproduktion. Det står inte att Vattenfall
              ska vara ett av de bolag som investerar i den smutsigaste tekniken,
              utan här handlar det om att investera för att leda omställningen.
              Det tycker jag är ett mycket tydligt besked.
            </seg>
            <seg n="6bb5c5aa">
              När vi lyssnar på oppositionen kan vi fråga oss om det alltid
              är dåligt att investera i ett kolkraftverk. Om vi gör en investering
              i ett efterkrigsverk, från 50-talet, och höjer energieffektiviteten
              med låt oss säga 30 procent, är det då per automatik en dålig
              investering, Per Bolund?
            </seg>
          </u>
          <note type="speaker" n="fdd6e24d">
            Anf. 99 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-5" n="93fb3884">
            <seg n="99686a0f">
              Fru talman! Det är intressant att se vad man faktiskt gjort som
              minister när man haft fyra år på sig. När man i valrörelsen kommer
              med tydliga och klara uttalanden anser jag att man som minister
              har ett ansvar att också följa upp dem och se till att orden på
              något sätt närmar sig verkligheten. Jag kan konstatera att under
              Maud Olofssons ledning har vi rört oss åt rakt motsatt håll jämfört
              med vad hon sade i valrörelsen.
            </seg>
            <seg n="7709414a">
              Om man säger att man inte ska investera i den smutsigaste elproduktion
              vi känner till och sedan gör precis det har man vilselett väljarna.
              Det går inte att tolka det på något annat sätt än så.
            </seg>
            <seg n="75b007e9">
              Svepskälet att man skulle effektivisera kolkraften genom att
              bygga ny kolkraft tycker jag är väldigt oroande. Jag har hört
              det från Vattenfall självt, men jag trodde inte att det hade spritt
              sig även till Centerpartiet. Motfrågan är självklar: Vilka kolkraftverk
              är det Vattenfall planerar att lägga ned när man nu investerar
              i nya kolkraftverk? Svaret är att man inte planerar att stänga
              några kolkraftverk. Man tänker köra vidare. Effekten kommer att
              bli att man får en totalt sett ökad kolproduktion i Europa med
              ökade utsläpp som följd.
            </seg>
            <seg n="1ca43742">
              Det är lite grann som att försöka släcka en eldsvåda genom att
              spruta bensin på den. Det får inte elden att minska; tvärtom kommer
              den att tillta. Man ökar problemet i stället för att minska det.
            </seg>
            <seg n="8d5b6832">
              Problemet är också att man genom att göra stora investeringar
              i fossilkraft drar undan resurser från investeringar i förnybar
              energi, som är det relevanta alternativet. Men regeringen med
              Centerpartiets ledare Maud Olofsson som energiminister och ansvarig
              för Vattenfall har hela tiden bejakat investeringar i den smutsigaste
              energiproduktion vi känner till. Jag tycker att det är djupt bekymrande
              när ledande politiker säger en sak och sedan gör precis det motsatta.
              Det tror jag inte leder till ökat förtroende vare sig för varumärket
              Vattenfall eller för politiken i stort.
            </seg>
          </u>
          <note type="speaker" n="3369a9a3">
            Anf. 100 JAN ANDERSSON (c) replik:
          </note>
          <u who="Q5554833" xml:id="i-c470f9bf82825b24-2" n="70624d8c">
            <seg n="a1dc3905">
              Fru talman! Jag upprepar vad som står i de nya ägardirektiven:
              Vattenfall ska vara ett av de ledande bolagen när det gäller omställningen.
              Det är det som vi levererar. Det ges mycket tydliga signaler till
              Vattenfall om vad det handlar om i fortsättningen.
            </seg>
            <seg n="17d8d4d4">
              När vi diskuterar Vattenfall som bolag detta har jag pratat om
              tidigare i talarstolen finns det anledning att vara aningen ödmjuk
              inför vilken energimix andra länder i Europa har. Det är så himla
              lätt att stå här och tala om att man minsann ska ha det som i
              Sverige, för här har vi det bra. Men de förutsättningar vi har
              skiljer sig lite åt. Tyskland är oerhört beroende av kolkraften.
              Det finns andra länder i Europa som inte riktigt har de naturgivna
              förutsättningar som Sverige har. Att till exempel tänka sig något
              större bidrag från vattenkraft i ett land som Holland är inte
              gångbart. Med det vill jag ha sagt att det skiljer sig åt ute
              i Europa. Låt oss inte lägga det svenska kalkerpapperet på Europa
              och tro att allt kommer att kunna bli likadant som i Sverige!
            </seg>
            <seg n="6fb338cf">
              Ska man inte befatta sig med fossil energi måste det i förlängningen
              betyda att man ska sälja de här anläggningarna. Alternativet att
              bara lägga dem i malpåse och låta dem rosta eller murkna ned kan
              inte finnas. Jag drar slutsatsen att oppositionen kommer att göra
              sig av med ett antal av de anläggningar i Europa som i dag producerar
              elenergi med kolkraft till exempel.
            </seg>
          </u>
          <note type="speaker" n="2f85578a">
            Anf. 101 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-5" n="de25aa8e">
            <seg n="9af36ab4">
              Fru talman! Det är trångt i oppositionsrollen, Jan Andersson.
              Nu var det till och med så att vi socialdemokrater i Jan Anderssons
              anförande blev placerade som statsbärande parti. Jan Andersson
              måste då förmodligen sitta i opposition. Det verkar i alla fall
              så på hans inlägg.
            </seg>
            <seg n="9716e00f">
              Våra kongressbeslut är fullt genomförbara. Men nu är det regeringens
              proposition som vi behandlar. Jan Andersson trodde jag hade lite
              ansvar för det. Det är faktiskt ännu värre än när vi satt i utskottet
              och behandlade detta. Dagens debatt har visat att det inte bara
              är låga ambitioner; regeringspartierna vet inte ens själva hur
              man ska göra en entydig tolkning av det man har lagt fram. Carl
              B Hamilton från Folkpartiet tolkar miljömässigt hållbar som att
              det går bra att bygga kärnkraft. Det inryms i det begreppet. Vad
              Moderaterna tycker fick jag inte riktigt fullt klart för mig.
              Nu går frågan till Jan Andersson. Tycker Jan att kärnkraft inryms
              i begreppet miljömässigt hållbar energiproduktion?
            </seg>
          </u>
          <note type="speaker" n="7c0b490d">
            Anf. 102 JAN ANDERSSON (c) replik:
          </note>
          <u who="Q5554833" xml:id="i-c470f9bf82825b24-3" n="70624d8c">
            <seg n="12fb5b56">
              Fru talman! Det var intressant. Jag börjar med detta uttalande
              av Alf Eriksson: Våra kongressbeslut är fullt genomförbara. Jag
              måste läsa meningen igen: Vattenfall ska vara en strategisk partner
              till basindustrin och kunna erbjuda Europas lägsta elpriser. Ta
              30 sekunder av din repliktid, Alf Eriksson, och förklara för kammaren
              och svenska folket hur detta ska vara genomförbart.
            </seg>
            <seg n="1d4f612a">
              När det gäller huruvida Vattenfall kommer att kunna bygga kärnkraft
              är det så att vi om några veckor kommer att ha en behandling av
              de regelverk vi har för att ersätta gamla reaktorer. Är det så
              att Vattenfall kan ersätta gamla reaktorer inom det regelverket
              och dessutom klara att uppfylla de målsättningar som vi har som
              riktlinjer för Vattenfalls verksamhet på Europanivån med 20 procent
              förnybart kommer inte vi politiskt att säga: Det där är icke tillåtet!
            </seg>
            <seg n="f1ad14d6">
              Men åter till frågan! Är det seriöst, Alf Eriksson, att använda
              Vattenfall för att föreskriva vilka priser man ska ha och vilka
              kunder man ska använda i en konkurrensutsatt marknad? Det är det
              vi pratade om tidigare när vi debatterade televerk och annat.
              Det verkar inte som om oppositionen har förstått att vi är på
              en avreglerad marknad.
            </seg>
          </u>
          <note type="speaker" n="0be11115">
            Anf. 103 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-6" n="de25aa8e">
            <seg n="d5cb6594">
              Fru talman! Jag trodde att debatten handlade om regeringens proposition
              om styrningen av Vattenfall, inte om de kongressbeslut vi fattade
              i november i höstas.
            </seg>
            <seg n="272df6c0">
              Jag uppehåller mig vid huvudbegreppet som Jan Andersson går runt,
              miljömässigt hållbar energiproduktion. Om vi inte kan få ett tydligt
              besked av regeringspartiernas företrädare i riksdagen, hur ska
              då Vattenfall och alla andra aktörer på marknaden kunna tolka
              det här begreppet? Betänkandet heter Förtydligande av uppdraget
              för Vattenfall AB , men det blev en dimma.
            </seg>
            <seg n="a92ca593">
              Nu har Jan Andersson en replik till på sig att klart och entydigt
              uttrycka vad miljömässigt hållbar energiproduktion innebär. Är
              det förnybar energi? Är det förnybar energi och kärnkraft? Låt
              oss få höra!
            </seg>
            <seg n="c5fc2bef">
              Jag vill gärna höra Jan Anderssons och Centerpartiets uppfattning
              om det statliga ägandet av Vattenfall. Här har som bekant den
              ena efter den andra varit ute och haft synpunkter. Ni skriver
              i betänkandet att ni i alla fall ska ha kvar det i tre månader.
              Vilken är Jan Anderssons uppfattning om det statliga ägandet av
              Vattenfall efter valet i höst?
            </seg>
          </u>
          <note type="speaker" n="045f82e1">
            Anf. 104 JAN ANDERSSON (c) replik:
          </note>
          <u who="Q5554833" xml:id="i-c470f9bf82825b24-4" n="70624d8c">
            <seg n="a77ffc7d">
              Fru talman! Svaret på vad som är hållbart gav jag i förra repliken.
              När det gäller ägandet i Vattenfall kommer väljarna definitivt
              inte att vara okunniga om vad Alliansen föreslår inför höstens
              val. Det kommer att vara väldigt tydligt.
            </seg>
            <seg n="8e6b9537">
              Jag förstår, fru talman, om Alf Eriksson blir lite störd över
              att någon råkar läsa kongressbesluten. Men det är inte helt oviktigt
              vad det största partiet i er konstellation säger på kongresserna.
              Jag förstår irritationen, men det här är inte någon frågestund,
              utan en debatt. Då kan det vara relevant att ta upp de frågorna
              också.
            </seg>
          </u>
          <note type="speaker" n="cf1e8b2b">
            Anf. 105 MIKAEL OSCARSSON (kd):
          </note>
          <u who="Q6030080" xml:id="i-beba7fedb9ae678e-0" n="5a4a1a69">
            <seg n="564dc1fb">
              Fru talman! Så har det äntligen kommit förtydligandet av uppdraget
              för Vattenfall AB: Vattenfall ska generera en marknadsmässig avkastning
              genom att affärsmässigt bedriva energiverksamhet så att bolaget
              tillhör ett av de bolag som leder utvecklingen mot en miljömässigt
              hållbar energiproduktion.
            </seg>
            <seg n="2937b323">
              Det har tagit lång tid, och mycket vatten har runnit under broarna
              eller kanske nedför älvarna. Men nu finns det ett förslag om ett
              tydligt uppdrag att vara både affärsmässig och miljövänlig. Helt
              avgörande är att det nu kommer att kunna mätas om Vattenfall verkligen
              lever upp till de hårda kraven.
            </seg>
            <seg n="f6510f54">
              Regeringen föreslår nämligen att EU:s 2020-mål sätts som referenspunkt
              för dessa mål. EU:s 2020-mål innebär minskade utsläpp av växthusgaser
              med 20 procent jämfört med nivån år 1990, en andel med minst 20
              procent förnybar energi av den totala energianvändningen samt
              20 procent effektivare energi till år 2020.
            </seg>
            <seg n="74be5dea">
              För första gången kommer vi nu att kunna mäta och utvärdera huruvida
              Vattenfall bland jämförbara bolag är ett av de bolag som leder
              utvecklingen i riktning mot minskade utsläpp av klimatgaser och
              en ökad andel förnybar energi samt aktivt verkar för en effektivare
              energianvändning.
            </seg>
            <seg n="283cf49a">
              Dessutom innebär förtydligande att det gamla uppdragets fokus
              på svensk energiförsörjning försvinner och ersätts med en icke-geografiskt
              knuten formulering om hållbar energiproduktion. Detta är viktigt
              eftersom Vattenfall är ett internationellt bolag med mer än hälften
              av produktion och intäkter från marknader utanför Sveriges gränser.
            </seg>
            <seg n="b97b00a6">
              Den nordiska elmarknaden är dessutom så integrerad att det är
              svårt att definiera exakt vad som menas med svensk energiförsörjning.
            </seg>
            <seg n="8d872e34">
              Vattenfall ska förstås driva en ekonomiskt och ekologiskt hållbar
              verksamhet, oavsett på vilken marknad företaget verkar. Jag säger
              både ekonomiskt och ekologiskt hållbar. Vissa skulle nog se en
              motsättning här, att det ekonomiskt hållbara står i direkt motsättning
              till det ekologiskt hållbara. Jag tror inte på en sådan automatisk
              motsättning. Visst finns det exempel även i Vattenfalls verksamhet
              på att ekonomin tycks ha gått före miljön. Men jag tror att affärsmässighet
              är en förutsättning för att ha råd att vara miljövänlig.
            </seg>
            <seg n="da9f2026">
              För att kunna spela en viktig roll i omställningen av energisystemet
              måste Vattenfall ha stabila ekonomiska resurser. Produktion och
              distribution av energi är helt enkelt kapitalintensiva verksamheter
              som kräver stora investeringar.
            </seg>
            <seg n="6016fffe">
              Hur ställer sig då oppositionen, De rödgröna, till förtydligandet
              av uppdraget till Vattenfall? Ja, de är förstås inte nöjda. Som
              det kanske ska vara ligger det väl i oppositionens intresse att
              inte vara överens. Det är ändå intressant att bena ut vad de har
              för kritik.
            </seg>
            <seg n="e9e71d0c">
              De tycker att det har dröjt. Det kan jag hålla med om. De tycker
              också att det när regeringen nu äntligen föreslår ett förtydligat
              uppdrag till Vattenfall blir till det sämre. Det håller jag inte
              med om.
            </seg>
            <seg n="e2a7f25d">
              De rödgröna hänger upp sig på formuleringen ett av de bolag,
              vilket vi menar är en svagare skrivning än som det tidigare hette:
              att bolaget inom ramen för kravet för affärsmässighet ska vara
              ledande.
            </seg>
            <seg n="5da22036">
              Ytligt sett kan det se ut som en svagare ambitionsnivå. Men sett
              till hela det förslag som regeringen nu för fram är det en tydlig
              förstärkning.
            </seg>
            <seg n="4909e467">
              När ni i oppositionen för fem år sedan genomförde ändringen av
              ändamålsparagrafen följdes inte de vackra orden på något sätt
              upp. En skrivning fanns om att vara ledande, men en skrivning
              om på vilket sätt och utifrån vilka kriterier saknades helt.
            </seg>
            <seg n="361ba4bf">
              Riksrevisionen var tydlig med att formuleringen som sådan öppnade
              för olika tolkningar. Så här skriver Riksrevisionen i sin rapport
              Vattenfall med vind i ryggen? :
            </seg>
            <seg n="d43bc81b">
              Ledande tolkar Vattenfall som den som producerar mest förnybar
              energi. Flera andra tolkningar är dock möjliga, till exempel att
              bolaget ska ligga i framkanten för forskning och teknikutveckling.
            </seg>
            <seg n="20da9067">
              Denna kritik har varit utgångspunkten för den nuvarande alliansregeringens
              förslag om att knyta formuleringen om Vattenfalls uppdrag till
              EU:s 2020-mål. På så sätt minskar utrymmet för alternativa tolkningar.
              Styrningen blir därför mer konsekvent. Mot oppositionens vackra
              ord om en undermålig uppföljning ställer Alliansen en tydlig formulering
              som det går att mäta utifrån EU:s 2020-mål.
            </seg>
            <seg n="7db78614">
              För övrigt är det inte första gången som vi kristdemokrater tillsammans
              med våra allianskolleger tar krafttag för att verkligen mäta hur
              väl vi når upp till högt satta mål på hållbarhetsområdet. Redan
              för tre år sedan, i november 2007, beslutade regeringen Sverige
              var det första landet i världen som gjorde det att alla företag
              med statligt ägande skulle presentera en hållbarhetsredovisning
              enligt Global Reporting Initiative och dess internationella riktlinjer.
            </seg>
            <seg n="4a43e15a">
              Med dessa ord yrkar jag bifall till propositionen i dess helhet
              och avslag på samtliga motioner.
            </seg>
          </u>
          <note type="speaker" n="5a8e5646">
            Anf. 106 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-6" n="93fb3884">
            <seg n="7aa5b3f8">
              Fru talman! Vi verkar vara överens om att det har dröjt väldigt
              länge för regeringen med att komma med en ny styrning, vilket
              är mycket sorgligt eftersom det har lett till att Vattenfall inte
              bara har fortsatt att under mandatperioden släppa ut hundratals
              miljoner ton koldioxid utan också till och med har ökat sina utsläpp.
              Under tiden har regeringen suttit på sin kammare och funderat
              och prioriterat andra uppgifter Ola Alterås ord.
            </seg>
            <seg n="7ea93d18">
              Det är, som sagt, väldigt tråkigt att det har dröjt så länge.
              Därigenom har vi tappat tid för den viktiga omställningen till
              ett klimatsmart samhälle.
            </seg>
            <seg n="2c8cc5cc">
              Mikael Oscarsson säger att det utåt sett tycks vara en svagare
              ambitionsnivå. Det kan jag verkligen hålla med om. Det är precis
              det vi kritiserar. Jag kan konstatera att vi inte är ensamma om
              att göra den tolkningen. Även miljörörelsen har väldigt hårt kritiserat
              regeringen för det här förslaget och sagt att det inte kommer
              att leda till någon förbättring. Vi verkar vara överens om att
              det helt enkelt inte är en tillräckligt hög ambitionsnivå.
            </seg>
            <seg n="b5ece6dd">
              När det gäller tolkningen av Riksrevisionens skrivelse kan det
              också konstateras att Riksrevisionen är tydlig om att den styrning
              som genom Miljöpartiets hårda arbete ändå infördes under förra
              mandatperioden har fått en tydlig effekt. Den har även bidragit
              till att en omställning gjorts av det svenska energisystemet och
              till att Vattenfall har ändrat sin investeringsinriktning på den
              nordiska elmarknaden.
            </seg>
            <seg n="3fae174a">
              Vi har länge krävt en utvidgning av ägarstyrningen så att den
              gäller all verksamhet. Det är ett genomgående krav i alla 20 nämnda
              motioner som vi väckt under mandatperioden. Vi har länge kämpat
              för att det ska vara en generell princip.
            </seg>
            <seg n="b82b675e">
              Mikael Oscarsson säger att det är lättare att mäta och utvärdera
              den här styrningen genom att tala om ett av de ledande bolagen.
              Hur kan det därigenom vara lättare att mäta och utvärdera? Vad
              är definitionen på detta med att vara bland de ledande bolagen?
              Är det att vara nummer ett, nummer två, nummer tre eller nummer
              sju?
            </seg>
          </u>
          <note type="speaker" n="3eeedcdc">
            Anf. 107 MIKAEL OSCARSSON (kd) replik:
          </note>
          <u who="Q6030080" xml:id="i-beba7fedb9ae678e-1" n="5a4a1a69">
            <seg n="36848fbc">
              Fru talman! Först och främst är det viktigt att konstatera att
              det som här föreslås är mätbart. Vi har lagt oss på samma nivå
              som EU:s 2020-mål. Här kan vi se problemet med den förra definitionen.
            </seg>
            <seg n="6fb7bab7">
              Därför undrar jag: Vad är Miljöpartiets ansvar för att de tillägg
              som gjordes 2005 inte var mätbara, och vad gjorde Miljöpartiet
              i regeringsställning med tanke på det inflytande som Miljöpartiet
              under förra mandatperioden hade för att tilläggen skulle kunna
              vara mätbara? Det är en viktig fråga som Per Bolund bör svara
              på.
            </seg>
            <seg n="92ffde9a">
              Det är tragiskt med den motsättning som Miljöpartiet hela tiden
              ser mellan vinst och miljö. Det är viktigt att lyfta blicken och
              se att vi för att ha råd med vindkraft och med forskning måste
              ha ett lönsamt bolag.
            </seg>
            <seg n="64f1a04b">
              Det är förutsättningen för att vi ska kunna ha en bra energiproduktion.
            </seg>
            <seg n="8d5b1b7a">
              Jag tycker att det är beklagligt med den negativa inställning
              som Miljöpartiet har till kärnkraften. I själva verket är kärnkraften
              förutsättningen för att vi ska kunna göra en offensiv satsning
              på alternativen. Som vi ser det är det omöjligt att klara energiförsörjningen
              inom en överskådlig framtid utan kärnkraften. Det skulle få stora
              konsekvenser för miljön, för vår basindustri och för konsumenterna.
            </seg>
          </u>
          <note type="speaker" n="e0d54207">
            Anf. 108 PER BOLUND (mp) replik:
          </note>
          <u who="Q5581337" xml:id="i-9be36d640106eb9c-7" n="93fb3884">
            <seg n="bebb5d35">
              Fru talman! Till att börja med måste Mikael Oscarsson ha tagit
              fel på mig och någon annan när han menar att jag säger att det
              finns en motsättning mellan vinst och miljö. Jag har vid ett flertal
              tillfällen i den här debatten sagt att det är tvärtom om man inte
              satsar på förnybar energi och på en hållbar energiproduktion kommer
              man inte heller att kunna göra någon vinst i förlängningen. Det
              där måste vara en missuppfattning, som jag kan rätta med en gång.
            </seg>
            <seg n="38ac007a">
              Jag kan konstatera att vi inte behöver välja mellan kärnkraft
              och kolkraft. Det finns stora möjligheter att förse både Sverige
              och hela Europa med förnybar energi. Det finns också många studier
              som har visat att det finns mycket förnybara energiresurser som
              man kan utnyttja för produktion. Det är också det som är vår målsättning;
              vi vill att man ska fasa ut kolkraften ansvarsfullt som ägare
              i Tyskland och Polen och ersätta den med förnybar energi. Det
              är det som vi anser att regeringen borde ha tagit ställning för
              i sin ägarstyrning, vilket den inte gör. Det är tråkigt.
            </seg>
            <seg n="2834cd27">
              Mikael Oscarsson frågar vad vi gjorde för att ställa om styrningen
              av Vattenfall. Vi kämpade länge. I början av vårt samarbete handlade
              det inte om ägande utan om att starta bolag. Men efter hand utvidgades
              vårt samarbete, och då fick vi möjlighet till insyn. Då fick vi
              också in en styrning i riktning mot att Vattenfall ska vara ledande
              i miljöomställningen.
            </seg>
            <seg n="bde15cff">
              Detta har fått tydliga effekter, vilket inte minst Riksrevisionen
              konstaterar i sin rapport. Det är någonting som vi är stolta över.
              Sedan är ju en överenskommelse mellan partier alltid en kompromiss,
              och vi kom inte så långt som vi hade velat göra i överenskommelsen.
              Därför har vi hela tiden fortsatt att jobba politiskt också under
              den här mandatperioden för att försöka påverka regeringen att
              ta steg mot en mer hållbar styrning av Vattenfall. Tyvärr har
              vi talat för döva öron.
            </seg>
            <seg n="5a50bb2f">
              Jag kan konstatera att när vi nu står här i dag efter snart fyra
              år av borgerlig majoritet får vi en ägarstyrning som inte uppfyller
              måttet och som inte kommer att leda till en hållbar energiproduktion
              från Vattenfall i framtiden. Det kan jag bara beklaga.
            </seg>
          </u>
          <note type="speaker" n="ce3350d9">
            Anf. 109 MIKAEL OSCARSSON (kd) replik:
          </note>
          <u who="Q6030080" xml:id="i-beba7fedb9ae678e-2" n="5a4a1a69">
            <seg n="57784d47">
              Fru talman! Jag håller inte med om att det skulle vara ett otydligt
              mål och direktiv. Jag tycker att det är väldigt tydligt: Företaget
              ska leva upp till 2020-målet. Det är mätbart, till skillnad mot
              de vackra ord och utfästelser som förut har gjorts. De har varit
              omöjliga att mäta.
            </seg>
            <seg n="de8d3b75">
              Som har påpekats tidigare i debatten är Vattenfall ett bolag
              som redan har kommit långt. Man satsar mer på forskning än något
              annat jämförbart bolag. Man har 700 vindkraftverk. Man är ledande
              på vattenkraft. Man är den tredje största producenten vad gäller
              förnybar produktion.
            </seg>
            <seg n="d8bff082">
              Bolaget har alltså redan gjort mycket, men naturligtvis finns
              det mer att göra. Jag är övertygad om att målen kommer att ge
              råg i ryggen när det gäller att fortsätta att se till att man
              producerar el på bästa möjliga sätt.
            </seg>
            <seg n="a6410732">
              Per Bolund säger att vi inte behöver välja. Det är väl er inställning
              att kärnkraften ska bort så fort som möjligt. Faktum är att de
              kärnkraftverk vi har blir uttjänta i slutet av 2020-talet. Om
              vi inte gör någonting utan fattar ett sådant beslut skulle vi
              snabbt tappa bort en stor del av vår energiproduktion. I dagens
              läge kommer nästan 50 procent av elproduktionen från kärnkraften.
            </seg>
            <seg n="ff877767">
              Vi satsar i lanseringen kraftfullt på alternativen. Men det är
              orealistiskt att tro att man på så kort tid skulle kunna göra
              sig av med kärnkraften. Den behövs för överskådlig framtid.
            </seg>
          </u>
          <note type="speaker" n="28c212da">
            Anf. 110 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-7" n="de25aa8e">
            <seg n="79ed3d7a">
              Fru talman! Nu har vi ytterligare en som redan har placerat sig
              i oppositionsrollen, Mikael Oscarsson! Mikael pratar om de vackra
              orden i 2005 års direktiv och att vi inte har följt upp dem. Vi
              hade ett år på oss. Sedan var det regeringsskifte. Nu har vi efterlyst
              ett förtydligande av detta. Men det har tagit fyra år innan det
              kom någonting. Och när det nu kom upplever vi att det bara har
              blivit dimmigare.
            </seg>
            <seg n="ce2d9872">
              Kan Mikael Oscarsson förklara det begrepp som ni uppenbarligen
              inte är överens om miljömässigt hållbar elproduktion? Ni kanske
              inte vet vad innebörden är. Jag kan nästan räkna ut att för Mikael
              Oscarsson är det i stort sett bara kärnkraft. Men hur är det mätbart?
              Mikael Oscarsson säger här inför kammaren att de förra direktiven
              inte var mätbara, men att de här är det. Hur mäter man då detta
              med miljömässigt hållbar energiproduktion?
            </seg>
          </u>
          <note type="speaker" n="10b628b7">
            Anf. 111 MIKAEL OSCARSSON (kd) replik:
          </note>
          <u who="Q6030080" xml:id="i-beba7fedb9ae678e-3" n="5a4a1a69">
            <seg n="c42aba2e">
              Fru talman! Jag tycker att det är intressanta frågor som Alf
              Eriksson tar upp. När vi pratar om miljömässigt hållbar produktion
              tycker jag att en viktig aspekt är koldioxidutsläpp. Det finns
              inget energiproduktionssätt som är perfekt. Varje energislag har
              fördelar och nackdelar.
            </seg>
            <seg n="af372894">
              Om vi ska se strikt på koldioxidutsläppen menar Vattenfall i
              sina beräkningar att om man ser på hela livslängden för ett vindkraftverk
              både med produktionen, byggandet och rivningen släpper det ut
              mer koldioxid än kärnkraften.
            </seg>
            <seg n="673528e1">
              Jag tror att det är viktigt att se att det inte finns något energislag
              som är perfekt på något sätt. Men vi behöver mixen, och i Sverige
              har vi en bra mix. Vi är lyckligt lottade i och med den vattenkraft
              vi har. Vi har också kärnkraften, och vi satsar kraftfullt på
              alternativen.
            </seg>
            <seg n="ca9547c9">
              Vi kommer aldrig till det läge där vi får en energiproduktion
              som inte har några biverkningar. Men det gäller att använda det
              mest effektiva och att ha en bra mix.
            </seg>
          </u>
          <note type="speaker" n="451dc324">
            Anf. 112 ALF ERIKSSON (s) replik:
          </note>
          <u who="Q4721670" xml:id="i-3a75187c426f9422-8" n="de25aa8e">
            <seg n="f5633a3c">
              Fru talman! Min fråga var på vilket sätt detta nya begrepp var
              mätbart. Då får jag svar på hur mycket koldioxidutsläpp olika
              energislag ger. Det var inte det jag frågade om.
            </seg>
            <seg n="528fa56c">
              Är begreppet mätbart? Och vad är det man ska mäta? Vad innehåller
              det? Finns det plats för någon förnybar energiproduktion i begreppet,
              enligt Mikael Oscarssons tolkning? Jag fick ju nyss höra att kärnkraften
              släppte ut mindre koldioxid än de förnybara energislagen. Innebär
              det att Mikael Oscarssons tolkning är att det är kärnkraft som
              är miljömässigt hållbar, och inte biobränsle?
            </seg>
            <seg n="0bd8421c">
              Jag har några sekunders talartid på mig, och tänker därför be
              om ett besked från Mikael Oscarsson om detta stora företags framtid.
              Det går väl an att säga att man kommer med besked om några månader,
              som vi har fått höra här tidigare. Marknaden har under hela mandatperioden
              efterfrågat långsiktiga spelregler. Man vill veta vad som kommer
              att hända framöver. Nu är det tre månader kvar till valet, och
              vi har fortfarande inte fått besked om vem som ska äga detta stora
              bolag om ni skulle få en majoritet i höstens val. Mikael Oscarsson
              har möjlighet att svara på frågan nu. Ska vi avhända oss detta
              verktyg, eller ska också detta ut på marknaden? Då får vi sitta
              med händerna bakbundna på ryggen utan att kunna använda Vattenfall
              som ett verktyg för att ställa om energiproduktionen i en hållbar
              riktning.
            </seg>
          </u>
          <note type="speaker" n="5dab9a48">
            Anf. 113 MIKAEL OSCARSSON (kd) replik:
          </note>
          <u who="Q6030080" xml:id="i-beba7fedb9ae678e-4" n="5a4a1a69">
            <seg n="c55dc9e4">
              Fru talman! Beskedet när det gäller den sista frågan är att Vattenfall
              inte finns på någon försäljningslista. Vi har inte heller några
              planer på att sätta upp det på någon försäljningslista. Man måste
              naturligtvis kunna ha en diskussion här i kammaren i framtiden
              om huruvida det alltid ska vara så att vi ska äga varje del av
              Vattenfalls verksamhet som nu sträcker sig allt längre bort från
              Sveriges gränser. Men jag säger det igen: Det finns inte på vår
              försäljningslista, och vi har inte för avsikt att sätta upp det
              på den heller.
            </seg>
            <seg n="232901db">
              Sedan frågade Alf Eriksson om de här målsättningarna. Jag tror
              att Alf Eriksson är mycket väl medveten om vad EU 2020-målet betyder.
              Det betyder minskade utsläpp av växthusgaser med 20 procent jämfört
              med nivån 1990. Det ska vara en andel på minst 20 procent förnybar
              energi av den totala energianvändningen, och det ska vara 20 procent
              effektivare energi till 2020. Det är de mål som EU har antagit.
            </seg>
            <seg n="79d7ec65">
              Som jag ser det kommer vi första gången att kunna mäta och utvärdera
              huruvida Vattenfall tillhör de bolag som leder utvecklingen mot
              minskade utsläpp av klimatgaser och en ökad andel förnybar energi
              och huruvida man också verkar för att vi ska ha en effektivare
              energianvändning. Det tycker jag är betydligt bättre än det nuvarande.
            </seg>
          </u>
          <note type="speaker" n="7bbf9bf4">
            Anf. 114 KENT PERSSON (v) replik:
          </note>
          <u who="Q6043221" xml:id="i-8f77b42a9139bd14-5" n="b925cadb">
            <seg n="bd349d45">
              Fru talman! De svenska kärnkraftverken stod för 36 procent av
              elproduktionen 2009. Det var inte några 50 procent. Det var 36
              procent. Vattenfalls ägande i Tyskland stod stilla även under
              2009.
            </seg>
            <seg n="bd9d06a8">
              Sedan tog Mikael Oscarsson upp ett verktyg här och framhöll hållbarhetsredovisningen
              som ett bra exempel på vad de statliga företagen ska rätta sig
              efter. Menar Mikael Oscarsson att Vattenfall har levt upp till
              regeringens klimatambitioner att vara ett föredöme när det gäller
              miljömässigt och socialt ansvarstagande? Det är den ägarpolicy
              som staten har antagit för de statliga företagen.
            </seg>
            <seg n="6c4aa183">
              Låt oss titta på vad som har hänt de här tre senaste åren. Vattenfall
              är ett av de ledande företagen när det gäller utsläpp av koldioxid.
              De har ökat markant under de senaste åren, medan man i övriga
              EU-länder har minskat utsläppen av CO2 under 2009. Menar Mikael
              Oscarsson att Vattenfall har levt upp till regeringens ägarpolicy?
            </seg>
          </u>
          <note type="speaker" n="46300a35">
            Anf. 115 MIKAEL OSCARSSON (kd) replik:
          </note>
          <u who="Q6030080" xml:id="i-beba7fedb9ae678e-5" n="5a4a1a69">
            <seg n="8ebfd3b0">
              Fru talman! Kent Persson hade en anmärkning om kärnkraftens andel
              av elproduktionen. Under det senaste halvåret har det som bekant
              varit väldiga produktionsproblem. Man har genomfört renoveringar
              som har tagit alldeles på tok för lång tid. Men året före det
              ligger det på ungefär 46 procent. Det är en väldigt stor och viktig
              del. Ungefär varannan gång man tänder ljuset i normalfallet är
              det vattenkraften och varannan gång är det kärnkraften som står
              för energin.
            </seg>
            <seg n="5b0a82dc">
              Alliansregeringen satsar som bekant kraftfullt på alternativen.
              Men förutsättningen för att vi kan göra det är att vi säkrar energiproduktionen.
              Kärnkraften behövs för överskådlig framtid för att klara basindustrins
              behov och energiproduktionen för hushållen.
            </seg>
            <seg n="7d1200bd">
              Lever man upp till kraven? Det har varit omöjligt att mäta. Nu
              blir det däremot på ett helt annat sätt möjligt att utvärdera
              i framtiden. Det ser jag fram emot med tillfredsställelse.
            </seg>
          </u>
          <note type="speaker" n="c6785ddf">
            Anf. 116 KENT PERSSON (v) replik:
          </note>
          <u who="Q6043221" xml:id="i-8f77b42a9139bd14-6" n="b925cadb">
            <seg n="fc1a5b14">
              Fru talman! Låt oss reda ut vilket år vi har. Nu har det passerat
              ett halvår av 2010. Jag refererade till vad den svenska kärnkraften
              presterade under 2009. Det var 36 procent. Det blir fel, fel,
              fel hela tiden när Mikael Oscarsson ska tala om kärnkraftens effektivitet
              här i Sverige.
            </seg>
            <seg n="7da7a4f6">
              Jag fick inget svar på frågan om Vattenfall har levt upp till
              regeringens ägarpolicy när det gäller miljömässighet. Svaret var
              att det blir bättre nu med de nya ägardirektiven. Men ägardirektiven
              har ingen direkt koppling till ägarpolicyn. Det är ett policydokument
              som gäller samtliga statliga företag.
            </seg>
            <seg n="86371657">
              Tar de sociala hänsyn? Är de ledande när det gäller både socialt
              ansvar och miljömässighet? Det måste väl ändå vara ganska lätt
              att svara på det. Har man levt upp till detta eller inte? Det
              går väl ändå att utvärdera?
            </seg>
            <seg n="c838f59b">
              Det som står i förslaget till beslut är ganska intressant. Där
              står följande: Riksdagen godkänner att uppdraget för Vattenfall
              förtydligas i enlighet med följande. Vattenfall ska generera en
              marknadsmässig avkastning genom att affärsmässigt bedriva energiverksamhet
              så att bolaget tillhör ett av de bolag som leder utvecklingen
              mot en miljömässigt hållbar energiproduktion.
            </seg>
            <seg n="ffafac93">
              Det är vad som står och ingenting mer. Det är förslaget till
              förtydligande.
            </seg>
          </u>
          <note type="speaker" n="93053d5c">
            Anf. 117 MIKAEL OSCARSSON (kd) replik:
          </note>
          <u who="Q6030080" xml:id="i-beba7fedb9ae678e-6" n="5a4a1a69">
            <seg n="eba7e842">
              Fru talman! Kent Persson tar upp diskussionen om hur många procent
              som kärnkraften står för. Vi kan kanske gemensamt efter debatten
              leta upp de senaste tre fyra åren. Då ska vi nog få se att om
              det inte var 2009, så ligger det där 2008. Om du inte visste det,
              Kent Persson, är det ett av de huvudsätt som vi producerar el
              på i det här landet.
            </seg>
            <seg n="4fe588c0">
              Det som blir fel, fel, fel är den väg som vi skulle välja om
              ni skulle komma till makten. Ni har ju fått med er övriga partier
              på er sida att säga att man ska utvärdera kärnkraften varje mandatperiod.
              Så kortsiktigt kan man inte ha elproduktion. Det krävs betydligt
              längre horisont än så. Jag tycker att det är tragiskt. Det skulle
              vara väldigt negativt för svenska konsumenter och för vår basindustri.
            </seg>
            <seg n="63e6fc9f">
              Som förut har nämnts är Vattenfall redan nu ledande inom produktionen
              av förnybar el. I många stycken har man kommit väldigt långt.
              Man är ett jättebolag som satsar starkare i Sverige, men man satsar
              också på andra ställen.
            </seg>
            <seg n="c63a9178">
              Det är också värt att påpeka att den kärnkraft och brunkolskraft
              som finns i till exempel Tyskland köptes under den förra regeringen.
              Det är väldigt lätt att skylla allting på den här regeringen,
              men jag tycker att Kent Persson ska titta sig själv spegeln och
              att ni ska ta ert ansvar.
            </seg>
            <seg n="39cd97ee">
              Jag tycker att de mål som nu är satta på ett helt annat sätt
              ger förutsättningar för oss i Sveriges riksdag att utvärdera Vattenfalls
              elproduktion.
            </seg>
          </u>
          <note type="speaker" n="0596b073">
            Anf. 118 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-1c8127a505d78e86-0" n="26fca197">
            <seg n="8fb2b02e">
              Fru talman! För sex år sedan fick den här kammaren en första
              påminnelse om regeringens försumlighet när det gällde styrningen
              av Vattenfall. Det var ett resultat av en granskning från Riksrevisionen
              där man pekade på att regeringen inte hade omsatt riksdagsbeslutet
              från 1997 till vägledning för Vattenfall.
            </seg>
            <seg n="653dd9f1">
              På sju år hade regeringen inte gjort ett dugg. Statsminister
              då var Göran Persson.
            </seg>
            <seg n="45513097">
              Efter Riksrevisionens kritik och efter KU-granskning kom äntligen
              regeringen till skott och lyckades pressa fram ett litet embryo
              till ägardirektiv, som var så urvattnat till sitt innehåll att
              det inte gick att styra efter det. Det tog åtta år från beslut
              i riksdagen till ägardirektiv.
            </seg>
            <seg n="c0e0503b">
              Den här regeringen har klarat motsvarande sak på fyra år. Den
              måste därför rimligen vara dubbelt så bra som den förra regeringen.
              Likväl kritiserar man från oppositionens sida regeringen.
            </seg>
            <seg n="d671da89">
              Dock kan jag hålla med oppositionen i ett avseende. Jag tycker
              inte att det här ägardirektivet heller är så lyckat; det är bättre
              än det tidigare, men det är inte så lyckat. Det jag tycker är
              tråkigt är att regeringen inte tog tillfället i akt att en gång
              för alla göra sig kvitt den olyckliga formulering som har funnits
              med under Vattenfall AB:s hela livstid, en formulering som är
              sanktionerad av näringsminister efter näringsminister, att Vattenfall
              ska vara ett ledande bolag på den europeiska energimarknaden.
            </seg>
            <seg n="83addd15">
              Fru talman! Den som orkat läsa Vattenfalls årsredovisningar skulle
              ha funnit att vd varje år i sina skrivningar pekat på att Vattenfalls
              uppdrag är att bli en ledande spelare i Europa. Det är detta uppdrag
              som har satt Vattenfall i den situation det hamnat i, det vill
              säga att inte bara bli ledande i Europa utan också kommit att
              bli en leverantör av el som i mycket stor utsträckning grundar
              sig på fossil kraft. Om man vill bli stor i Europa måste man nämligen
              vara stor i den fossila kraften. Det finns ingen annan kraft att
              förvärva i Europa. Ja, det skulle vara tysk kärnkraft, men den
              har också sina sidor. Inom parentes kan jag påpeka att för blott
              en årsvinst satte Vattenfalls vd hela bolaget i pant för den säkerhet
              och det ansvar man har på den tyska marknaden.
            </seg>
            <seg n="37c55ecc">
              Inte heller har den här strategin varit särskilt lönsam. Ni som
              läser årsredovisningarna skulle efter diverse räknearbete finna
              att den vinst som Vattenfall har levererat är obetydligt större,
              eller kanske till och med mindre, än vad den skulle ha varit om
              Vattenfall över huvud taget inte varit verksamt i Europa.
            </seg>
            <seg n="1c8d2c59">
              Fru talman! Den som tycker att staten inte ska ägna sig åt företagande
              har på nytt fått rätt. Låt mig därför i all enkelhet som avgående
              riksdagsledamot ge regeringen och nästa riksdag ett råd: Dela
              Vattenfall i två delar, en svensk eller möjligtvis nordisk del
              och en internationell del. Sälj den internationella delen. Har
              man tur får man tillbaka lika mycket som man en gång har gett
              för verksamheten.
            </seg>
            <seg n="e048c580">
              Det kan aldrig ligga i svenska skattebetalares intressen att
              äga ett bolag som ska vara en stor spelare på den internationella
              marknaden. Omvandla den svenska verksamheten till ett affärsverk.
              Det skulle sänka kostnaderna, minska bonusarna och öka insynen.
            </seg>
          </u>
          <note n="66a174a1">
            Överläggningen var härmed avslutad.
          </note>
          <note n="17d27508">
            12 § Vissa konkurrensfrågor
          </note>
          <note n="e2e315d2">
            Föredrogs
          </note>
          <note type="speaker" n="d67bce05">
            Anf. 119 BÖRJE VESTLUND (s):
          </note>
          <u who="Q512590" xml:id="i-bc771480ded2b674-0" n="cc3c30a6">
            <seg n="984b62b4">
              Fru talman! Vi ska gå över till att diskutera det andra viktiga
              ben som näringsutskottet har att stå på, nämligen näringspolitiken
              och en av grunderna för näringspolitikens område, konkurrensrätten.
              Vi ska egentligen behandla tre saker i detta ärende. Det ena är
              en proposition som handlar om ett gruppundantag för vissa konkurrensbegränsande
              avtal inom försäkringssektorn. Vi ska dessutom diskutera den redovisning
              som regeringen gör och ett tillkännagivande angående konkurrensproblem
              mellan offentlig och privat sektor. Därutöver ska vi behandla
              ett antal motioner från den allmänna motionstiden om konkurrenspolitiken.
            </seg>
            <seg n="16a8bf3a">
              Fru talman! Låt mig inledningsvis få yrka bifall till reservationen
              och anmäla det särskilda yttrande vi från s, v och mp har beträffande
              konkurrenssituationen mellan offentlig och privat sektor.
            </seg>
            <seg n="5608a66c">
              Fru talman! Vad gäller propositionen är utskottet enigt och tillstyrker
              regeringens proposition som tar upp vissa jämförande uppgifter,
              till exempel en sådan enkel sak som vi alla hållit på med när
              vi tecknat en försäkring att kvinnorna har en medellivslängd och
              männen en annan. Detta ska kunna användas åt båda håll så att
              säga.
            </seg>
            <seg n="8577d07c">
              Det är sådana grundläggande saker som denna proposition handlar
              om. Det är till stora delar en ganska teknisk proposition, och
              det finns som sagt ett enigt utskott bakom den. Därför vill jag
              yrka bifall till propositionen.
            </seg>
            <seg n="5a4cae01">
              När det gäller regeringens redovisning över konkurrensförhållandena
              mellan privat och offentlig sektor blir det smått komiskt att
              man ytterligare en gång ska behöva bli påmind i kammaren om den
              ganska bristfälliga lagstiftningen.
            </seg>
            <seg n="8af08b89">
              Låt mig först säga att vi i den samlade rödgröna oppositionen
              anser att det ska finnas en lag när det gäller konkurrensen mellan
              offentlig och privat sektor. Men har man lagar måste de vara förutsebara,
              de måste vara begripliga och de måste vara tydliga. Ingenting
              av detta uppfylls av denna lagstiftning. Denna lagstiftning är
              ganska ny, så någon riktig utvärdering har man inte kunna göra
              av den. Beslut om den fattades under hösten 2009, och den började
              gälla den 1 januari 2010.
            </seg>
            <seg n="56c00247">
              Det är en lagstiftning som är väldigt otydlig. Förutsättningarna
              för att man ska kunna ha en rättssäker lagstiftning är att det
              finns möjlighet att bedriva processer på ett bra sätt men också
              möjlighet att uttolka vad som står i lagen. Det är ganska svårt
              i det här sammanhanget. När jag säger detta menar jag att det
              gäller alla aktörer som är inblandade, kommuner, landsting och
              stat och inte minst företagarna.
            </seg>
            <seg n="dd45d0a4">
              I dagsläget har man till Konkurrensverket anmält 20 ärenden,
              ett har avgjorts. I det fallet fick inte det företag som det gällde
              ett bifall, utan man ansåg att det var en verksamhet som det inte
              kunde ha. Det var ett traditionellt resonemang som har funnits
              i kommuner länge, nämligen om kommuner ska kunna bedriva hotell-
              och restaurangverksamhet.
            </seg>
            <seg n="a311b9b3">
              Vi vill ha tydliga och rejäla regler som skapar förutsebarhet
              åt alla parter. Land ska med lag byggas, heter en gammal svensk
              devis. Men lagstiftningen måste kunna överblickas. Man måste kunna
              se vad som kommer att ske om man bryter mot lagen. Det kan man
              tyvärr inte med den lag som vi har i dag.
            </seg>
            <seg n="c9acf7c9">
              Fru talman! Vi föreslår inte att några av de motioner som har
              inlämnats ska bifallas. Däremot är vi väldigt tveksamma till den
              politik som den nuvarande regeringen bedriver när det gäller det
              vi hade bekymmer med under hela perioden 19942002, nämligen att
              ställa till rätta de avregleringar som i många fall blev ganska
              fel.
            </seg>
            <seg n="8db3fca2">
              Det fanns en stor regelutredning, där man gick igenom bransch
              för bransch som avreglerades. Det som var bra med den utredningen
              var att avregleringsivrarna inte fick rätt men heller inte de
              som tyckte att man skulle gå tillbaka till det som en gång var.
              Man kunde konstatera att här fanns det stora problem. Det gällde
              konsumenternas möjligheter att få rätt gentemot de nya aktörer
              som hade dykt upp. Det handlade om verksamheter som från att ha
              varit överreglerade i stället blev ett träsk av ekonomisk brottslighet.
              Allt fanns däremellan, och vi kunde se att väldigt mycket behövde
              regleras. En del behöver säkert regleras i dag också, men det
              är så den utredningen såg ut.
            </seg>
            <seg n="c4cde335">
              Men nu fortsätter ju den här regeringen med tokavregleringarna,
              skulle jag vilja uttrycka det som.
            </seg>
            <seg n="3d0fd6be">
              Just nu har man en proposition på gång som handlar om Posten
              därför att regeringen har fått för sig att man inte har genomfört
              EU:s postdirektiv i Sverige. Det stämmer ju inte med vad kommissionen
              sade redan för ett antal år sedan det har man visst genomfört.
              Men den här regeringen anser sig tydligen vara mer kunnig om EU:s
              regelverk än vad EU självt är. Vi kan bara konstatera att det
              finns ytterligare ett exempel på att man gör ganska oövervägda
              avregleringar.
            </seg>
            <seg n="74773862">
              Vi har också sett ytterligare avregleringar: järnvägen, bilprovningen,
              apoteket och kassaservicen. Alla dessa avregleringar har följts
              av en gemensam nämnare, nämligen att det alltid blir bättre om
              man avreglerar och om det kommer in fler aktörer. Hur det ska
              bli bättre har man sällan några idéer om, men man vet att det
              blir bättre.
            </seg>
            <seg n="691ddfd2">
              Vid ett tillfälle handlade det om avregleringen av järnvägen,
              och då påstod infrastrukturministern att det minsann fanns möjlighet
              att få olika former av service om man avreglerade järnvägen, för
              så hade det blivit på flyget. Ja, jag kan konstatera att jag på
              inrikesflyget i Sverige bara har sett en skillnad, och det var
              att det på flyget till Torsby fanns en kaffekorg i kabinen. Det
              har jag inte sett någon annanstans. Skulle det vara en skillnad
              i service?
            </seg>
            <seg n="8ac6c6f3">
              När man tittar på det här med lite neutrala ögon, och inte bara
              har tokavregleringsglasögonen på sig, kan man tyvärr konstatera
              att det brukar bli ganska likriktat i de avreglerade branscherna.
            </seg>
            <seg n="7c1dc02f">
              Regelutredningen konstaterade att endast en enda sektor hade
              uppfyllt nästan allt detta, och det var den fasta telefonin. Den
              hade blivit billigare och fått högre kvalitet. Där fanns det också
              en reell konkurrens. Det var den enda delen som man kunde säga
              fick godkänt man kunde pricka av att det hade gjorts på ett korrekt
              sätt. I alla andra delar hade avregleringen inte skett på ett
              korrekt sätt.
            </seg>
            <seg n="9bbde1bb">
              Vi kan också konstatera, som man ibland brukar säga, att vi har
              en avreglerad elmarknad. Ja, det tog väldigt många år innan man
              lyckades få regler som var acceptabla inte minst från ett konsumentperspektiv.
              För att uppehålla mig just vid elen, som vi har diskuterat här
              i flera timmar, kan jag konstatera att antalet utförare minskade
              när man avreglerade elmarknaden. Det var ju raka motsatsen till
              vad det skulle bli.
            </seg>
            <seg n="bf815ff5">
              Fru talman! Med detta sagt finns det ändå mycket mer att säga.
              Det är väldigt intressant att se att den regering som satt i tre
              år förra gången inte lärde sig ett dugg av vad som hände på de
              avreglerade marknaderna. Det är beklagligt att man inte tar lärdom.
              Det är beklagligt att man inte försöker göra det bättre den här
              gången utan bara löper på i samma gamla hjulspår.
            </seg>
          </u>
          <note n="08082c29">
            Fru talman! Jag yrkar bifall till reservationen.
          </note>
          <note type="speaker" n="10b6483e">
            Anf. 120 KENT PERSSON (v):
          </note>
          <u who="Q6043221" xml:id="i-8f77b42a9139bd14-7" n="b925cadb">
            <seg n="dda0abf3">
              Fru talman! När jag lyssnade på Börje Vestlund kände jag igen
              det, och jag instämmer i princip i det han sade. Det finns ingen
              anledning för mig att stå här i talarstolen och upprepa vad föregående
              talare har sagt.
            </seg>
            <seg n="d69af6c8">
              Jag nöjer mig med att yrka bifall till reservationen och det
              särskilda yttrandet.
            </seg>
          </u>
          <note type="speaker" n="884d4564">
            Anf. 121 PER BOLUND (mp):
          </note>
          <u who="Q5581337" xml:id="i-9be36d640106eb9c-8" n="93fb3884">
            <seg n="f5bec2c0">
              Fru talman! Det var ett föredömligt kort anförande. Inte heller
              jag ska göra så mycket för att förlänga denna debatt, utan jag
              ska hålla mig väldigt kort.
            </seg>
            <seg n="d5154191">
              Jag vill konstatera att konkurrens är väldigt viktigt för att
              vi ska ha en fungerande marknadsekonomi, och Miljöpartiet ställer
              sig bakom den tanken. Genom konkurrens ökar valmöjligheterna för
              konsumenterna. Man kan välja bort dåliga producenter, dåliga produkter
              och tjänster. Man kan välja miljösmarta och bra produkter och
              tjänster. Det är därför som vi inte yrkar avslag på regeringens
              proposition utan stöder den.
            </seg>
            <seg n="5fa5b9a1">
              Däremot oroas vi över de avregleringar som Börje Vestlund har
              nämnt, att man gör dem av strikt ideologiska skäl och inte med
              en tanke på att det ska vara det bästa för konsumenterna. Det
              är därför som vi i vår reservation vill ha en rejäl utvärdering
              och uppföljning av de avregleringar som har gjorts innan man vidtar
              nya om- och avregleringar. Vi ser med oro på de förslag som finns
              när det gäller Posten och det som har genomförts när det gäller
              apoteket. Vi tror att det kan få konsekvenser för konsumenterna
              i form av både risk för bristfällig information och risk för att
              priserna stiger. När det gäller Posten är vi oroliga för att möjligheterna
              att få bra tjänster utförda över hela landet kommer att bli mindre
              om man inte har den i statlig regi.
            </seg>
            <seg n="5fe6934d">
              Fru talman! Jag yrkar bifall till den rödgröna reservationen.
            </seg>
          </u>
          <note type="speaker" n="5c3791ef">
            Anf. 122 MARIA PLASS (m):
          </note>
          <u who="Q4973078" xml:id="i-020054f6e8f063d5-0" n="d2465736" next="i-e2cbef1efa791a81-0">
            <seg n="adb947ef">
              Fru talman! Jag ska inte vara lika snabb.
            </seg>
            <seg n="f14b50ba">
              Jag är inte ens överens med Börje Vestlund om hur många delar
              detta betänkande innehåller, utan jag ser det som att det är i
              två delar. Del 1 är regeringens proposition, och del 2 är behandlingen
              av motioner från allmänna motionstiden.
            </seg>
            <seg n="f7917b43">
              Regeringens proposition består i sin tur av tre delar.
            </seg>
            <seg n="b543d7e8">
              Den första delen är en anpassning till EU-kommissionens förordning
              och innebär en ändring av vår lag om gruppundantag för vissa konkurrensbegränsande
              avtal inom försäkringssektorn. Genom denna anpassning kommer samma
              materiella regler att gälla för bedömningen av konkurrensbegränsande
              avtal inom försäkringssektorn, oavsett om det är svensk eller
              EU:s konkurrensrätt som är tillämplig i det enskilda fallet.
            </seg>
            <seg n="b28f96af">
              Den andra delen är en anpassning till Lissabonfördraget och innebär
              konsekvensändringar i lagarna om näringsförbud, om tillämpning
              av EG:s statsstödsregler, om insyn i vissa finansiella förbindelser
              med mera samt om ändring i konkurrenslagen. Båda dessa är en anpassning
              till EU och är av mer teknisk art.
            </seg>
            <seg n="d95d403f">
              Den tredje delen i propositionen är en redogörelse, utan förslag
              till riksdagsbeslut, för regeringens åtgärder för att komma till
              rätta med konkurrensproblemen mellan privat och offentlig sektor.
              Detta är med anledning av ett tillkännagivande från näringsutskottet
              år 2005, det vill säga för fem år sedan, som tog sin utgångspunkt
              i frågeställningar i en rapport från Konkurrensverket.
            </seg>
            <seg n="f4b8af85">
              Regeringen har vidtagit ett flertal åtgärder på området konkurrens
              på lika villkor för offentlig och privat sektor. I propositionen
              redovisar regeringen sex åtgärder som har vidtagits. Dessa handlar
              om
            </seg>
            <seg n="32092240">
              Regeringen gör den bedömningen att de regler i konkurrenslagen
              om konfliktlösning vid offentlig säljverksamhet som riksdagen
              behandlade i november 2009 har relevans, i större eller mindre
              grad, för samtliga de frågeställningar i Konkurrensverkets rapport
              som jag tidigare har nämnt.
            </seg>
            <seg n="7d301ad0">
              Detta gäller
            </seg>
            <seg n="67398520">
              Vi kan då konstatera att med alliansregeringen har något hänt.
            </seg>
          </u>
          <note n="a22b7a21">
            Den andra delen av betänkandet behandlar motioner från allmänna
            motionstiden, och de handlar dels om konkurrensfrågor, dels om
            av- och omregleringar.
          </note>
          <u who="Q4973078" xml:id="i-e2cbef1efa791a81-0" n="d2465736" prev="i-020054f6e8f063d5-0">
            <seg n="4e91b631">
              Alliansen anser att det behövs en ökad avreglering för att göra
              konkurrensen mer effektiv. Men man bör i detta sammanhang uppmärksamma
              fortsatta konkurrensförhållanden på de marknader som har haft
              starka regleringar eller en monopolställning men som har avreglerats.
            </seg>
            <seg n="054212de">
              Här vill jag lyfta fram omregleringen av apoteksmarknaden som
              ett bra exempel på vad som kan bedömas ha medfört bättre service,
              utökat tjänsteutbud genom fler apotek, ökat öppethållande och
              bättre kundanpassning. Även utbudspunkterna för receptfria läkemedel
              har ökat väsentligt. Detta kallar oppositionen för en omreglering
              av rent ideologiska skäl. Jag skulle vilja säga att den har inneburit
              en klar förbättring för dem som är sjuka och behöver läkemedel,
              för föräldrar med sjuka barn och för andra som behöver hjälp på
              apoteket.
            </seg>
            <seg n="760d6c38">
              Det är viktigast att försäljningar, konkurrensutsättningar och
              omregleringar följs upp. I apotekets fall kommer Konsumentverket,
              Konkurrensverket och Myndigheten för tillväxtanalys att göra en
              uppföljning av omregleringen.
            </seg>
            <seg n="9bfeca80">
              Uppföljning, analyser och utvärderingar av de marknader som reformeras
              ska framför allt göras ur ett konsumentperspektiv. Konsumentverket
              har fått i uppdrag att utveckla en metod för att följa upp konsumenternas
              ställning på marknaden. Metoden ska bidra till att systematisera
              Konsumentverkets val av marknader för fördjupad analys och kunna
              användas för prioriteringar inom andra verksamheter hos myndigheter.
              I avvaktan på en etablerad metod ska Konsumentverket analysera
              elmarknaden ur ett konsumentperspektiv. Uppdraget görs i samråd
              med Konkurrensverket och Energimarknadsinspektionen. Detta uppdrag
              anser vi i Alliansen vara mycket angeläget.
            </seg>
            <seg n="70a13fe3">
              Fru talman! Därmed vill jag yrka bifall till utskottets förslag
              och avslag på motionerna.
            </seg>
            <seg n="b1a3ad8d">
              Återupptagna förhandlingar
            </seg>
          </u>
          <note n="4b59506a">
            Ajournering
          </note>
          <note n="8bb25198">
            Kammaren beslutade kl. 17.51 på förslag av andre vice talmannen
            att ajournera förhandlingarna till kl. 18.00 då votering skulle
            äga rum.
          </note>
          <note n="17feb2f4">
            Förhandlingarna återupptogs kl. 18.00.
          </note>
          <note n="65c7357d">
            13 § Beslut om ärenden som slutdebatterats vid dagens sammanträde
          </note>
          <note n="1919764d">
            Punkt 2
          </note>
          <note n="2ea27cf8">
            Punkt 8
          </note>
          <note n="34cde73a">
            Övriga punkter
          </note>
          <note n="ddd6d468">
            Punkterna 1 och 2
          </note>
          <note n="9dffc407">
            Punkt 3
          </note>
          <note n="5fff7325">
            14 § (forts. från 12 §) Vissa konkurrensfrågor (forts. NU24)
          </note>
          <note type="speaker" n="77f64563">
            Anf. 123 BÖRJE VESTLUND (s) replik:
          </note>
          <u who="Q512590" xml:id="i-bc771480ded2b674-1" n="cc3c30a6">
            <seg n="a0498b84">
              Fru talman! Jag har två frågor till Maria Plass.
            </seg>
            <seg n="af984f83">
              Först handlar det om den lagstiftning med anledning av offentlig
              säljverksamhet som Maria Plass är lite stolt över att man har
              lyckats åstadkomma. Det är möjligen bra att man har åstadkommit
              en lagstiftning; vi är överens om att vi behöver någon form av
              reglering av detta. Men varför inte göra allt brett, samtidigt?
              Det är uppenbarligen förhållandevis få ärenden som har inkommit,
              trots att detta har efterfrågats av näringslivet under många år.
              De har sagt att det är väldigt viktigt för att ha rätt konkurrensförhållanden.
            </seg>
            <seg n="6d2df203">
              Vi är för att vi ska ha en sådan här lagstiftning, men jag är
              tveksam till hur den ser ut. Den har inte blivit rätt. Det är
              få ärenden som har kommit in, och det är än så länge bara ett
              som har avgjorts. Det kan visserligen ha med Konkurrensverket
              att göra, så man kanske inte ska säga att det är fel på lagstiftningen
              i det avseendet.
            </seg>
            <seg n="7758906d">
              Sedan kan vi ta upp många olika branscher som har avreglerats
              på olika sätt, och det finns säkert många frågor att reda ut där.
              Jag tänkte dock haka på Maria Plass. Hur kan Maria Plass veta
              att just avregleringen av apoteksmarknaden kommer att bli så lyckad?
              Hur kan man veta det? Såvitt jag förstår ligger det lite grann
              i propositionens natur att man inte får göra så mycket när det
              gäller att öka tillgängligheten och så vidare. Det ligger i affärsavtalen.
              Men hur kan Maria Plass veta att denna reform kommer att bli så
              lyckad?
            </seg>
            <seg n="cb021ccb">
              Jag kan ta taximarknaden, finansmarknaden och så vidare som exempel
              och hålla på i all oändlighet och räkna upp. Där vet vi att vi
              efteråt har varit tvungna att gå in och vidta åtgärder, som dessutom
              ofta har antagits i stor enighet här i kammaren.
            </seg>
          </u>
          <note type="speaker" n="828d4fa7">
            Anf. 124 MARIA PLASS (m) replik:
          </note>
          <u who="Q4973078" xml:id="i-66a00e2d4d6ea1f3-0" n="d2465736">
            <seg n="034d3108">
              Fru talman! Ja, Börje Vestlund, när det gäller konfliktlösning
              och offentlig säljverksamhet är vi tydligen överens om att behovet
              av att få en lag verkligen fanns. Jag måste säga att jag tycker
              att det är bättre att ha den lag vi har fått i dag. Den prövar
              de enskilda konflikterna. Det är inte så att man går direkt till
              Helsingforss tingsrätt och börjar, utan man börjar givetvis genom
              att se om man kan hitta en frivillig överenskommelse.
            </seg>
            <seg n="27f14126">
              Detta kanske är svaret på frågan, att det inte har kommit in
              så många fall ännu. Det har inte varit så många månader heller.
              Som Börje Vestlund säger är det svårt att utvärdera någonting
              som har haft så kort tid på sig. Det är faktiskt så att detta
              är något som hjälper småföretagen när de drabbas. Det kanske inte
              är främst storföretagen som använder sig av detta. Vi kan dock
              konstatera att osund konkurrens är företagshämmande, och detta
              har också en avhållande effekt om en kommun har tänkt gå in och
              konkurrera ut ett mindre, privat företag.
            </seg>
            <seg n="e67baf0c">
              När det gäller apoteken har vi i utskottets ställningstagande
              skrivit såvitt i dag kan bedömas. Det är samma sak där; det har
              varit alldeles för kort tid att göra någonting. Men jag kan ändå
              ge Börje Vestlund några siffror att fundera på. I dag har vi totalt
              ungefär 1 000 apotek. Det är ungefär 130 apotek mer än vad som
              fanns innan omregleringen. 670 av dem är privatägda apotek. 330
              drivs av statliga Apoteket.
            </seg>
          </u>
          <note type="speaker" n="9e8ba5af">
            Anf. 125 BÖRJE VESTLUND (s) replik:
          </note>
          <u who="Q512590" xml:id="i-bc771480ded2b674-2" n="cc3c30a6">
            <seg n="c4034130">
              Fru talman! Jag har för mig att 63 procent av energiföretagen
              har försvunnit. Det försvann naturligtvis inte de första månaderna.
            </seg>
            <seg n="45eec156">
              Det återstår att se, men erfarenhetsmässigt vet vi att det alltid
              uppstår problem som man är tvungen att efteråt gå in och hantera.
              Det är det som är så beklagligt. Återigen använder man det enkla
              argumentet: Det blir alltid bättre i alla sammanhang om konkurrensen
              ökar.
            </seg>
            <seg n="3021647e">
              Vi tror att det blir bättre om konkurrensen ökar. Men om inte
              rätt förutsättningar ges för att konkurrensen ska kunna öka blir
              det ofta fel. Jag kan upprepa det med flyget, taxi, elen, och
              så vidare som man avreglerade förra gången. Det har varit ett
              litet helvete på jorden förlåt mig, fru talman att rätta till
              så här i efterhand.
            </seg>
          </u>
          <note type="speaker" n="cd1be873">
            Anf. 126 MARIA PLASS (m) replik:
          </note>
          <u who="Q4973078" xml:id="i-66a00e2d4d6ea1f3-1" n="d2465736">
            <seg n="ef9d8319">
              Fru talman! Det är verkligen lustigt att höra hur positiv Börje
              Vestlund är. Det uppkommer alltid problem. Det är ett helvete
              på jorden. Man målar fan på väggen, om man säger så. Ursäkta svordomen!
            </seg>
            <seg n="d0fd5bf3">
              Jag tror på fullaste allvar att Socialdemokraterna också vill
              ha konkurrens. Det lustiga i det här är att man alltid först säger
              nej, nej och nej till det som har med konkurrensen att göra.
            </seg>
            <seg n="31af3a71">
              Man sade nej till omregleringen. I dag är man väl mer vacklande.
              Det är väl endast Vänsterpartiet som har tagit ett beslut om att
              återinföra det här till statlig ägo om det skulle bli så illa
              att det blir en rödgrön regering.
            </seg>
            <seg n="0c90e378">
              Ingen av oss, varken Börje Vestlund eller jag, kan någonsin garantera
              att någonting blir det ena eller det andra. Men vi kan konstatera
              att det är bättre för medborgarna med konkurrens. Vi kan konstatera
              att det har blivit fler företag.
            </seg>
            <seg n="fc87e6c2">
              Regelutredningen sade också att produktiviteten ökade. Det var
              kostnader, och det var intäkter, men det hade blivit fler företag
              och produktiviteten hade ökat. Det gjorde det 2005, så det är
              ganska många år sedan.
            </seg>
            <seg n="a3f0439d">
              Vi ser framåt från Alliansens sida. Oppositionen tittar bakåt.
              Det kanske är det som är den stora skillnaden. Vi kan väl enas
              om att konkurrens på marknaden är bra, även om Börje Vestlund
              tycks måla upp det hela i svarta färger.
            </seg>
          </u>
          <note type="speaker" n="f67693f7">
            Anf. 127 EVA JOHNSSON (kd):
          </note>
          <u who="Q4957198" xml:id="i-ca96f5489d6aa4eb-0" n="cb8521f4">
            <seg n="84fa84df">
              Fru talman! Vilken härlig avslutning på den här underbara sommardagen
              i kammaren och vissa konkurrensfrågor! Kan det bli bättre än så?
              Knappast.
            </seg>
            <seg n="8732d33c">
              Vi har att debattera vissa konkurrensfrågor i kväll. Jag ska
              inte vara föredömligt kort, utan jag ska vara föredömligt svenskt
              lagom, tänkte jag, i mitt anförande.
            </seg>
            <seg n="6501cdb4">
              Jag vill börja med att tala om vad konkurrens innebär med ett
              exempel hämtat direkt från verkligheten. I Ludvika kommun finns
              det sedan många år tillbaks en bowlinghall. Det är inget konstigt
              med det. Bowlinghallar finns det i många svenska städer.
            </seg>
            <seg n="db409273">
              Men bowlinghallen i Ludvika är ändå av de mer speciella slagen.
              Den drivs nämligen av kommunen.
            </seg>
            <seg n="4365a516">
              Enligt en undersökning som organisationen Skattebetalarna gjorde
              för några år sedan subventionerades varje bowlingserie i Ludvika
              med 45 kronor av skattepengar. Det kanske låter lite, men vilket
              småföretag, annat privat företag, kan konkurrera med en verksamhet
              som finansieras med 5 skattekronor per bowlingserie? Vi kristdemokrater
              talar gärna om verklighetens folk, men den småföretagare som kan
              konkurrera med sådana villkor finns knappast i verkligheten.
            </seg>
            <seg n="be350615">
              Fru talman! Vi har fått en ganska bra genomgång, tycker jag,
              av det här betänkandet. Jag tänker därför avstå från att i detalj
              gå igenom det. Jag utgår från att samtliga ledamöter har all detaljkunskap
              på plats när det gäller betänkandets utformning.
            </seg>
            <seg n="cd6b4da8">
              Däremot kan jag inte låta bli att stanna vid några av de motioner
              som Socialdemokraterna har väckt. Där framkommer nämligen kravet
              på utvärdering och att man ska dra lärdom av för- och nackdelar
              med de privatiseringar, bolagiseringar och avregleringar som har
              genomförts de senaste åren. Det handlar bland annat om avregleringar
              som har skett inom posten, taxibranschen, telefonin, energi, flyg,
              järnväg och apotek, som vi tidigare har kunnat notera i debatten.
            </seg>
            <seg n="8b867826">
              Det är naturligtvis viktigt att fråga sig hur avregleringarna
              har påverkat de här marknaderna. En del av dem domineras fortfarande
              av hel- eller halvstatliga företag. Det kan finnas risk för att
              en marknadsaktör är totaldominerande, det vill säga monopol ersätts
              av oligopol.
            </seg>
            <seg n="2a6b6019">
              Redan 2005 kom emellertid Regelutredningen som innebar en samlad
              analys och utvärdering av de långsiktiga effekterna för konsumenterna,
              näringslivet, arbetsmarknaden och samhällsekonomin i olika delar
              av Sverige.
            </seg>
            <seg n="8474d6f4">
              Konkurrensverkets rapport Konkurrensen i Sverige från 2007 gav
              en bred överblick av konkurrenssituationen på den svenska marknaden
              med särskilt fokus på energi- och byggmarknaden och övriga marknader
              med bristfällig konkurrens. Rapporten lämnade två generella rekommendationer.
              Dels skulle Konsumentverket ges i uppdrag att följa upp regelformandet
              på marknaden ur ett konsumentperspektiv, dels bör lagstödet för
              Konkurrensverkets uppgiftsinsamling moderniseras.
            </seg>
            <seg n="c19204f2">
              Som ett svar, eller som ett brev på posten om vi vill det, har
              Konsumentverket på dessa rekommendationer i regleringsbrevet för
              2010 getts i uppdrag att utveckla en metod för att följa konsumenternas
              ställning på marknaden. Som en självklar följd av det kom i våras
              regeringen med en lagrådsremiss om en ny lag om uppgiftsskyldighet.
              Den syftar till att tillgodose de behov av uppgifter rörande marknads-
              och konkurrensförhållanden som Konkurrensverket behöver för att
              främja en effektiv konkurrens i privat och offentlig verksamhet
              samt en effektiv upphandling.
            </seg>
            <seg n="f2788f66">
              Dessutom ska Konkurrensverket analysera elmarknaden för konsumenterna.
              Det handlar bland annat om att identifiera och förklara de hinder
              som finns för att konsumenterna ska kunna göra rationella val
              på marknaden.
            </seg>
            <seg n="790e5fee">
              Det handlar helt enkelt om att stärka konsumenternas roll på
              elmarknaden. Det är för mig och för oss kristdemokrater oerhört
              viktigt. Jag är mycket glad för att vi tillsammans med våra allianskolleger
              i regeringen har tagit det här steget.
            </seg>
            <seg n="3e3e3520">
              Fru talman! För att göra konkurrensen mer effektiv krävs det
              ibland annat än ökad avreglering. Att vrida klockan tillbaka till
              ett Sverige där det som i Kuba eller Nordkorea bara finns ett
              statligt apotek är knappast möjligt.
            </seg>
            <seg n="07d1990a">
              Den så kallade Regelutredningen som presenterades under förra
              regeringen drog också den slutsatsen att återreglering varken
              var önskvärt eller möjligt. På pappret ser jag att oppositionen
              delar den uppfattningen. De skriver: Vi menar också att det inte
              är möjligt eller önskvärt att gå tillbaka till den situation som
              rådde före en om- eller avreglering.
            </seg>
            <seg n="7ef8bea2">
              Men hur går detta ihop med exempelvis Vänsterpartiets kongressbeslut
              för några veckor sedan? Då beslöt kongressen att partiet skulle
              gå till val på att återförstatliga apoteken. De menar alltså att
              Sverige åter ska sälla sig till den exklusiva skara av länder
              där staten äger apoteken och där ingen konkurrens tillåts.
            </seg>
            <seg n="753f2da5">
              I Vänsterpartiets Sverige kommer stressade föräldrar inte längre
              att ha möjlighet att handla Alvedon till sin febersjuka son eller
              dotter på Ica eller Willys. Det vore intressant att höra hur Socialdemokraternas
              och Miljöpartiets representanter ställer sig till en sådan politik.
              Är det en gemensam rödgrön politik att återförstatliga apoteken?
            </seg>
            <seg n="7cb122aa">
              Med dessa ord, fru talman, vill jag gärna yrka bifall till förslagen
              i betänkandet och avslag på samtliga motioner.
            </seg>
          </u>
          <note n="560fa63b">
            I detta anförande instämde Anders Andersson (kd).
          </note>
          <note n="66a174a1">
            Överläggningen var härmed avslutad.
          </note>
          <note n="c55c4a73">
            15 § Räddningstjänst och skydd mot olyckor m.m.
          </note>
          <note n="e2e315d2">
            Föredrogs
          </note>
          <note n="ba190004">
            Andre vice talmannen konstaterade att ingen talare var anmäld.
          </note>
          <note n="ba190a2a">
            16 § Bordläggning
          </note>
          <note n="3b64210c">
            Anmäldes och bordlades
          </note>
          <note n="cb52ab62">
            17 § Anmälan om frågor för skriftliga svar
          </note>
          <note n="031a727d">
            Anmäldes att följande frågor för skriftliga svar framställts
          </note>
          <note n="106e1603">
            den 3 juni
          </note>
          <note n="8c5c7c5c">
            Mats Pertoft
          </note>
          <note n="8c5c7c5c">
            Mats Pertoft
          </note>
          <note n="8f74fdd3">
            Ameer Sachet
          </note>
          <note n="82a73d67">
            Kalle Larsson
          </note>
          <note n="9b7919c0">
            Egon Frid
          </note>
          <note n="82a73d67">
            Kalle Larsson
          </note>
          <note n="8f74fdd3">
            Ameer Sachet
          </note>
          <note n="8f74fdd3">
            Ameer Sachet
          </note>
          <note n="2cdf8f7c">
            Karin Nilsson
          </note>
          <note n="3c80bfa8">
            Frågorna redovisas i bilaga som fogats till riksdagens snabbprotokoll
            tisdagen den 8 juni.
          </note>
          <note n="d22e35ab">
            18 § Anmälan om skriftliga svar på frågor
          </note>
          <note n="ca56fddb">
            Anmäldes att skriftliga svar på följande frågor inkommit
          </note>
          <note n="106e1603">
            den 3 juni
          </note>
          <note n="9edff33d">
            Birgitta Eriksson
          </note>
          <note n="e4a24b84">
            Lena Olsson
          </note>
          <note n="d455573e">
            Svaren redovisas i bilaga som fogats till riksdagens snabbprotokoll
            tisdagen den 8 juni.
          </note>
          <note n="175e73a3">
            19 § Kammaren åtskildes kl. 18.21.
          </note>
          <note n="36df5120">
            Förhandlingarna leddes
          </note>
          <note n="9184de0c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
