<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--130</head>
          <docDate when="2009-06-02">2009-06-02</docDate>
        </div>
      </front>
      <body>
        <div>
          <note n="13821d77">
            ﻿
          </note>
          <note n="87d516e7">
            Riksdagens protokoll
          </note>
          <note n="3d4a09c3">
            2009/10:130
          </note>
          <note type="date" n="b069aab7">
            Onsdagen den 2 juni
          </note>
          <note n="77ef1d5c">
            Kl. 09:00 - 19:03
          </note>
          <note n="85989440">
            1 § Justering av protokoll
          </note>
          <note n="19f02495">
            Justerades protokollet för den 27 maj.
          </note>
          <note n="790e13c2">
            2 § Meddelande om val
          </note>
          <note n="d33bd8b8">
            Andre vice talmannen meddelade att val av justitieombudsman skulle
            äga rum torsdagen den 3 juni.
          </note>
          <note n="c9796337">
            3 § Anmälan om fördröjda svar på interpellationer
          </note>
          <note n="adc6f472">
            Till riksdagen hade inkommit följande skrivelser:
          </note>
          <note n="cf93cbdf">
            Interpellation 2009/10:381
          </note>
          <note n="10cdd9e8">
            Interpellation 2009/10:381 Jobb- och utvecklingsgarantin
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="28a5bade">
            Skälet till dröjsmålet är sedan tidigare inbokade engagemang
            som inte kan ändras.
          </note>
          <note n="1d446418">
            Karin Renman
          </note>
          <note n="9bfc333f">
            Interpellation 2009/10:383
          </note>
          <note n="773ead58">
            Interpellation 2009/10:383 Förmaksflimmer och jämlik vård
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="5e0b642d">
            Skälet till dröjsmålet är redan inbokade engagemang.
          </note>
          <note n="d23cf9e2">
            Marianne Jenryd
          </note>
          <note n="91414815">
            Interpellation 2009/10:384
          </note>
          <note n="70671989">
            Interpellation 2009/10:384 Åtgärder mot regionala klyftor
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="0c59a7cc">
            Fredrik Ahlén
          </note>
          <note n="b51e3865">
            Interpellation 2009/10:389
          </note>
          <note n="e3896cbb">
            Interpellation 2009/10:389 Barnfattigdomen i Sverige
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="5e0b642d">
            Skälet till dröjsmålet är redan inbokade engagemang.
          </note>
          <note n="d23cf9e2">
            Marianne Jenryd
          </note>
          <note n="19299c0e">
            Interpellation 2009/10:390
          </note>
          <note n="fa40a743">
            Interpellation 2009/10:390 Kärnkraft och brytning av uran i Sverige
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="0c59a7cc">
            Fredrik Ahlén
          </note>
          <note n="6ccb62ad">
            Interpellation 2009/10:393
          </note>
          <note n="f0fc74cf">
            Interpellation 2009/10:393 Utveckling av turismen
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="0c59a7cc">
            Fredrik Ahlén
          </note>
          <note n="85aa9a56">
            Interpellation 2009/10:395
          </note>
          <note n="a87f15ae">
            Interpellation 2009/10:395 Flygplatser i Norrland
          </note>
          <note n="749532b5">
            Interpellationen kommer att besvaras tisdagen den 8 juni 2010.
          </note>
          <note n="2676f578">
            Skälet till dröjsmålet är nationella möten och resor.
          </note>
          <note n="0c59a7cc">
            Fredrik Ahlén
          </note>
          <note n="ba43c3c4">
            Interpellation 2009/10:401
          </note>
          <note n="b6285535">
            Interpellation 2009/10:401 Förhållanden för förare av tunga fordon
          </note>
          <note n="749532b5">
            Interpellationen kommer att besvaras tisdagen den 8 juni 2010.
          </note>
          <note n="2676f578">
            Skälet till dröjsmålet är nationella möten och resor.
          </note>
          <note n="0c59a7cc">
            Fredrik Ahlén
          </note>
          <note n="fd66002d">
            Interpellation 2009/10:403
          </note>
          <note n="784dace0">
            Interpellation 2009/10:403 Bilprovningen
          </note>
          <note n="749532b5">
            Interpellationen kommer att besvaras tisdagen den 8 juni 2010.
          </note>
          <note n="2676f578">
            Skälet till dröjsmålet är nationella möten och resor.
          </note>
          <note n="0c59a7cc">
            Fredrik Ahlén
          </note>
          <note n="6ad9084c">
            Interpellation 2009/10:405
          </note>
          <note n="e95ed53f">
            Interpellation 2009/10:405 Bilbesiktningen
          </note>
          <note n="749532b5">
            Interpellationen kommer att besvaras tisdagen den 8 juni 2010.
          </note>
          <note n="2676f578">
            Skälet till dröjsmålet är nationella möten och resor.
          </note>
          <note n="0c59a7cc">
            Fredrik Ahlén
          </note>
          <note n="5a9ff027">
            Interpellation 2009/10:431
          </note>
          <note n="072d5622">
            Interpellation 2009/10:431 En regionalpolitik för att hela Sverige
            ska leva
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="0c59a7cc">
            Fredrik Ahlén
          </note>
          <note n="7aaa5337">
            Interpellation 2009/10:442
          </note>
          <note n="e63aa904">
            Interpellation 2009/10:442 Styrningen av statliga bolag
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="6e9368ed">
            Dag Ekman
          </note>
          <note n="1755985f">
            Interpellation 2009/10:443
          </note>
          <note n="e3c14aaf">
            Interpellation 2009/10:443 Statliga bolag till försäljning
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="6e9368ed">
            Dag Ekman
          </note>
          <note n="81e49584">
            Interpellation 2009/10:460
          </note>
          <note n="766a8f2f">
            Interpellation 2009/10:460 Utvinning av naturgas
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="0c59a7cc">
            Fredrik Ahlén
          </note>
          <note n="7c17b811">
            Interpellation 2009/10:461
          </note>
          <note n="f208beed">
            Interpellation 2009/10:461 Besöksnäringen i Skåne och Sverige
          </note>
          <note n="4c807824">
            Interpellationen kommer att besvaras tisdagen den 29 juni 2010.
          </note>
          <note n="e8c24b91">
            Skälet till dröjsmålet är nationella samt utrikes resor.
          </note>
          <note n="0c59a7cc">
            Fredrik Ahlén
          </note>
          <note n="1c69f213">
            4 § Hänvisning av ärenden till utskott
          </note>
          <note n="6e99c6b3">
            Föredrogs och hänvisades
          </note>
          <note n="f8f90f06">
            5 § Förnyad bordläggning
          </note>
          <note n="93c6a25d">
            Föredrogs och bordlades åter
          </note>
          <note n="147228f0">
            6 § Upphandling från statliga och kommunala företag
          </note>
          <note n="7ff40083">
            Föredrogs
          </note>
          <note type="speaker" n="9dee4269">
            Anf. 1 JACOB JOHNSON (v):
          </note>
          <u who="jacob_johnson_6c8957" xml:id="i-afd10c7125277865-0" n="fd90d579" next="i-80f23ee62e9e0d4a-0">
            <seg n="dd7c59b5">
              Fru talman! I denna debatt behandlas två olika betänkanden, och
              jag tar upp dem i tur och ordning. Jag börjar med det första betänkandet
              på dagordningen, nämligen FiU33 om upphandling från statliga och
              kommunala företag. Det är ett för den offentliga sektorn, staten,
              landstingen och kommunerna, viktigt betänkande, för där regleras
              förhållandet mellan till exempel kommun och de bolag kommunen
              äger i relation till lagen om offentlig upphandling, LOU.
            </seg>
            <seg n="ee50b998">
              I betänkandet föreslås lagändringar i LOU med innebörd att statliga
              och kommunala myndigheter inte behöver tillämpa LOU vid upphandling
              från egna bolag som till exempel kommunen äger, under förutsättning
              att de så kallade Teckalkriterier som slagits fast av EU-domstolen
              gäller. Kriterierna innebär bland annat att den upphandlande myndigheten
              ska utöva kontroll över företaget på samma sätt som den utövar
              kontroll över sin egen förvaltning.
            </seg>
            <seg n="87e410a6">
              Jag välkomnar i huvudsak lagförslaget eftersom det underlättar
              för kommuner och statliga myndigheter att utföra sitt uppdrag
              på ett effektivt sätt. Enligt min mening har de kommunala bolagen
              tillkommit för att tillgodose samhälleliga behov och måste kunna
              samverka effektivt med sina ägare.
            </seg>
            <seg n="0bf0d8b9">
              I betänkandet redogörs endast kortfattat för bakgrunden. Eftersom
              jag engagerat mig i frågan tidigare vill jag utveckla denna något.
              Frågan om LOU:s tillämpning mellan till exempel kommun och dess
              bolag ställdes på sin spets när kammarrätten i mars 2008 i en
              dom fastslog att Simrishamns och Tomelilla kommuner inte hade
              rätt till undantag från LOU när det gäller upphandling av avfallshantering
              från det av 14 skånska kommuner samägda bolaget Sysav eftersom
              undantag enligt EU:s Teckalkriterier inte omfattades av svensk
              lag. Det är en dom som, om den skulle tillämpas strikt, skulle
              få stora konsekvenser för hela den offentliga sektorn och försvåra
              en effektiv samverkan mellan kommunerna och deras bolag. Jag interpellerade
              därför kommunminister Mats Odell i frågan i juni 2008. Odell svarade
              då att frågan var av stor vikt att utreda och att det inte fanns
              någon tid att förlora.
            </seg>
            <seg n="679d4511">
              Nu så här två år senare kanske ett mått på vad Odell menade med
              ingen tid att förlora kommer ett lagförslag som enligt Teckalkriterierna
              medger undantag från LOU. Jag välkomnar som sagt i huvudsak lagförslaget
              bättre sent än aldrig. Men jag har två invändningar.
            </seg>
            <seg n="69883945">
              Jag menar att lagförslaget innehåller en för snäv begränsning
              av vilka andra verksamheter det aktuella företaget får utföra
              för att kommunerna fortfarande ska kunna göra de här undantagen
              från LOU. Den föreslagna lagtexten innebär att företaget endast
              får utföra verksamhet tillsammans med någon annan än den upphandlande
              myndigheten om denna verksamhet är av marginell karaktär. Jag
              anser att den delen av lagförslaget borde omformuleras så att
              det räcker med att företagets huvudsakliga verksamhet bedrivs
              med den upphandlande myndigheten. Det framgår av vår reservation
              1, som jag dock för tids vinnande avstår från att yrka bifall
              till.
            </seg>
            <seg n="974f3680">
              Regeringen föreslår att de nya bestämmelserna endast ska gälla
              till den 1 januari 2013, med hänvisning till att frågan om kontroll-
              och verksamhetskriterierna, Teckalkriterierna, är föremål för
              en pågående utredning. Jag anser dock att det är fel att redan
              nu slå fast att de nya bestämmelserna ska upphävas vid denna tidpunkt.
              Det skapar onödig osäkerhet hos de berörda aktörerna. Jag anser
              därför att den föreslagna lagen under avsnitt 2.2 ska avslås och
              yrkar därmed bifall till reservation nr 2.
            </seg>
          </u>
          <note n="3532b65a">
            Fru talman! Nu några ord om betänkande FiU22, Nya rättsmedel
            m.m. på upphandlingsområdet . I betänkandet behandlas en proposition
            med samma namn med följdmotion och 65 motioner från allmänna motionstiden
            i höstas. Det handlar om kännbara påföljder om reglerna inte följs,
            regelförenklingar med mera. Såväl lagen om offentlig upphandling,
            LOU, som lagen om upphandling inom områdena vatten, energi, transporter
            och posttjänster, LUF, berörs.
          </note>
          <note n="c09c505d">
            Jag vill inledningsvis lyfta den gemensamma rödgröna reservationen
            nr 4 som bland annat handlar om att kräva kollektivavtal vid upphandling.
            Jag yrkar bifall till reservation nr 4 i detta betänkande.
          </note>
          <u who="jacob_johnson_6c8957" xml:id="i-80f23ee62e9e0d4a-0" n="fd90d579" prev="i-afd10c7125277865-0">
            <seg n="8709c107">
              Varje år köper stat, kommuner och landsting varor och tjänster
              för 400500 miljarder kronor. Offentliga upphandlare ställer i
              dag ytterst sällan krav på sina leverantörer vad gäller kollektivavtal,
              efterlevnad av deklarationen om de mänskliga rättigheterna eller
              ILO:s kärnkonventioner.
            </seg>
            <seg n="0c8e92d7">
              Sedan LOU infördes och efter en dom av Kammarrätten i Helsingfors
              har frågan om rätten att ställa sociala, etiska och miljömässiga
              krav, bland annat på kollektivavtal, i samband med offentliga
              upphandlingar debatterats. Motståndare till rätten att ställa
              sådana krav har ofta hänvisat till EU-rätten, trots att LOU aldrig
              prövats av Europeiska unionens domstol.
            </seg>
            <seg n="19bd7a08">
              Upphandlingsutredningen drog 2006 slutsatsen att det inte fanns
              rättsliga hinder i vare sig EU-rätten eller svensk lagstiftning
              mot att ställa sådana sociala, etiska eller miljömässiga krav
              inklusive krav på kollektivavtal vid offentlig upphandling. Men
              vi anser att i grund och botten är frågan ändå politisk och inte
              juridisk. Det står riksdagen fritt att ändra lagen om offentlig
              upphandling så att krav på kollektivavtal kan ställas. Stat, kommuner
              och landsting bör aktivt delta i kampen mot social dumpning, utnyttjande
              av svart arbetskraft och skattefiffel genom att kräva kollektivavtal
              vid köp av tjänster från privata entreprenörer.
            </seg>
            <seg n="02b7dc65">
              Fru talman! Jag vill även lyfta frågan om så kallad innovativ
              upphandling.
            </seg>
            <seg n="7eaf7147">
              Innovativ upphandling innebär att det i en upphandling finns
              krav på teknikinnehåll och teknikutveckling som kräver en viss
              FoU-insats. Sådan upphandling bör användas i större omfattning,
              inte minst för att främja en grön, smart klimatomställning.
            </seg>
            <seg n="0cfdb617">
              Vinnova har föreslagit att offentliga innovationsupphandlingar
              av miljö, energi, hälsa, säkerhet, IT och telekom ska ges en kraftfull
              statlig stimulans genom ett särskilt stöd för att minska de risker
              som möter enskilda statliga myndigheter, landsting och kommuner
              i deras upphandlingsprocesser och som därmed hämmar upphandlingar
              av så kallade innovativa lösningar. Offentliga aktörer kan på
              så sätt använda offentlig upphandling för att driva utvecklingen
              framåt vad avser FoU, innovationer och teknikutveckling inom dessa
              områden.
            </seg>
            <seg n="5bb2fd31">
              Avslutningsvis står jag naturligtvis bakom övriga reservationer
              där Vänsterpartiet är med men avstår från att yrka bifall till
              dessa.
            </seg>
          </u>
          <note n="5f710bb5">
            Jag yrkar därför också bifall till vår reservation nr 5.
          </note>
          <note type="speaker" n="361c1b75">
            Anf. 2 JÖRGEN HELLMAN (s):
          </note>
          <u who="jorgen_hellman_92d519" xml:id="i-f8504d8ab1ceed8c-0" n="cc7c6b74">
            <seg n="04f9e6d1">
              Fru talman! Jag vet inte om det är vanligt att man citerar sig
              själv i riksdagens talarstol, men då vi onsdagen den 1 april 2009
              hade det här ärendet uppe sade jag så här:
            </seg>
            <seg n="fd6a1557">
              Staten måste förtydliga lagstiftningen i relationen mellan kommuner
              och kommunala bolag. De så kallade Teckalkriterierna, som fastslagits
              av EU-domstolen, medger undantag från upphandlingsreglerna för
              företag som på ett visst sätt är knutna till den upphandlande
              myndigheten. Sverige saknar lagregler om sådana undantag, och
              Regeringsrätten har i ett avgörande funnit att Teckalkriterierna
              därför inte kan tillämpas. Eftersom Sverige inte har några sådana
              undantag tvingas kommuner och landsting upphandla egen verksamhet
              som de har valt att driva i bolagsform. Följden kan vara att kommunerna
              tvingas omvandla kommunala bolag till förvaltningar eller driva
              bolagen i kommunalförbunden i stället.
            </seg>
            <seg n="6ca96144">
              Samtidigt finns det exempel från andra EU-länder, bland annat
              Finland, på att man har infört regler om Teckalkriterierna i lagstiftningen.
              Vi anser att regeringen bör se till att samma typ av regler införs
              även i Sverige. Dessa kriterier bör tas in i lag, så att kommuner
              och landsting inte tvingas upphandla egen verksamhet som man har
              valt att driva i bolagsform.
            </seg>
            <seg n="b3612464">
              Hade riksdagen röstat på vår reservation hade vi inte haft detta
              ärende i dag. Då hade översynen redan varit i gång. Regeringen
              borde ha lyssnat mycket tidigare på oss, SKL och andra som påtalat
              att lagstiftningen inte fungerar optimalt.
            </seg>
            <seg n="2cbc176a">
              Det är två ärenden som vi behandlar när det gäller upphandlingslagstiftningen
              i kammaren i dag. Det är viktiga frågor. Stat, kommuner och landsting
              köper varor och tjänster för runt 400 miljarder kronor. Denna
              stora omfattning av upphandling gör att den har stor potential
              att styra den offentliga konsumtionen i till exempel mer miljövänlig
              riktning. Principiellt anser vi socialdemokrater att offentlig
              upphandling bör användas som ett verktyg för att genomföra sociala
              förbättringar i samhället och förbättra miljön i väsentligt högre
              grad än vad som görs i dag. De stora utmaningar vi har på miljöområdet,
              inte minst klimatproblemen, pekar på ett stort behov av fortsatt
              energieffektivisering och utveckling av miljövänliga produkter.
              Utan effektiva styrmedel är det inte sannolikt att marknadskrafterna
              på egen hand förmår uppnå dessa effekter. Vi anser att den offentliga
              sektorn ska vara mer aktiv, ta ansvar och driva på i dessa frågor.
            </seg>
            <seg n="14bc2fa6">
              I propositionen föreslås att bestämmelser ska införas i LOU och
              LUF som anger att upphandlande myndigheter och enheter bör beakta
              miljöhänsyn och sociala hänsyn i sina upphandlingar om upphandlingens
              art motiverar detta. Vi anser att upphandlande myndigheter och
              enheter inte bara bör utan ska ta sådana hänsyn. Först då kommer
              den offentliga upphandlingen att bli ett så effektivt verktyg
              för samhällsförbättringar, särskilt på miljöområdet, som vi anser
              att den bör vara.
            </seg>
            <seg n="413273ef">
              Vi socialdemokrater anser att regeringen ska återkomma till riksdagen
              med ett lagförslag som innebär att kollektivavtal kan och ska
              krävas vid offentlig upphandling. Offentliga upphandlare ställer
              i dag ytterst sällan några krav på sina leverantörer när det gäller
              kollektivavtal, efterlevnad av deklarationen om mänskliga rättigheter
              eller ILO:s kärnkonventioner. Sedan LOU infördes och efter en
              dom av Kammarrätten i Helsingfors har frågan om rätten att ställa
              just sociala, etiska och miljömässiga krav, bland annat på kollektivavtal,
              i samband med offentliga upphandlingar varit föremål för debatt.
              Motståndarna till rätten att ställa sådana krav har ofta hänvisat
              till EU-rätten, trots att LOU aldrig har prövats av Europeiska
              unionens domstol. För att utreda frågan tillsattes Upphandlingsutredningen,
              som kom med sitt slutbetänkande 2006. Där dras slutsatsen att
              det inte finns några rättsliga hinder att ha detta i svensk lagstiftning.
            </seg>
            <seg n="7d75714a">
              Men frågan är egentligen inte juridisk utan politisk. Det står
              riksdagen fritt att ändra lagen om offentlig upphandling så att
              krav på kollektivavtal kan ställas. Det borde vara en självklarhet
              att stat, kommuner och landsting aktivt deltar i kampen mot social
              dumpning och utnyttjande av svart arbetskraft genom att kräva
              kollektivavtal för att köpa tjänster av privata entreprenörer.
            </seg>
            <seg n="eff2ee4e">
              Därför bör regeringen genomföra de förändringar av lagstiftningen
              som krävs för att kollektivavtal kan och ska krävas vid all offentlig
              upphandling. Även möjligheten för sociala företag att konkurrera
              vid offentlig upphandling bör utredas liksom möjligheten att använda
              så kallade sociala kriterier.
            </seg>
          </u>
          <note n="29f9954f">
            Fru talman! Jag yrkar bifall till reservationerna 1, 2 och 4
            i FiU22.
          </note>
          <note type="speaker" n="24925609">
            Anf. 3 MATS PERTOFT (mp):
          </note>
          <note n="e6be2e9b">
            Fru talman! Jag vill börja med att yrka bifall till reservation
            1, 2 och 4 i Fiu22.
          </note>
          <u who="mats_pertoft_eb413b" xml:id="i-e87a00636f1eb548-0" n="c6c38d31">
            <seg n="a01a60b2">
              Jag kan väl knyta an till föregående talare, Jörgen Hellman,
              som tydligt visade att vi kunde ha varit utan denna debatt om
              regeringen hade haft lite mer framförhållning och framtidssyn.
              För det är egentligen det som debatten om detta förslag handlar
              om. Vågar man gå vidare? Vågar man redan i dag ta beslut om framtidsinriktning,
              eller inte?
            </seg>
            <seg n="34e2fc5d">
              I Miljöpartiet menar vi att politik är att våga, att gå före,
              att bryta mark och skapa en framtid i dag, inte i morgon. Det
              är det som är det viktiga i frågan om rättsmedel på upphandlingsområdet:
              Bör man ta miljöhänsyn eller ska man ta miljöhänsyn? Bör vi tro
              att det finns en klimatfråga, eller ska vi ta hänsyn till klimatfrågan?
              Ska vi våga ta ansvar för framtida generationer, eller bör vi
              kanske göra det, som regeringen anser?
            </seg>
            <seg n="a50f083d">
              Nu kan vi inte fråga de framtida generationerna rent fysiskt,
              men om vi skulle kunna fråga dem är jag övertygad om att de skulle
              säga: Ni ska ta hänsyn till framtida generationer. De skulle inte
              bara säga bör.
            </seg>
            <seg n="3ec77423">
              Det är det som upphandling handlar om. Det är ett mycket effektivt
              verktyg. Jag har som småföretagare många gånger deltagit aktivt
              i upphandlingar. Jag har läst digra handlingar och undrat: Varför
              ska man skicka med det här papperet? Vad har detta med saken att
              göra?
            </seg>
            <seg n="c89a50f4">
              Jag har också som kommunalråd suttit och beslutat om upphandlingar,
              även med kommunala företag, och lärt mig hur viktigt det är att
              säga ska och inte bör och hur viktigt det är att tydligt ta ställning
              från början. Man vet nämligen att om inte politiken pekar tydligt
              kommer alltid några tjänstemän att vika undan och säga: Det räcker
              nog med de där vanliga bilarna. De är ju ganska bra. Vi behöver
              inte ta miljöhänsyn.
            </seg>
            <seg n="a33084af">
              Därför är det otroligt viktigt att i dag säga ska. Och därför
              är det bedrövligt att regeringen inte vill gå så långt.
            </seg>
            <seg n="37aa0864">
              Vi kommer aldrig att nå de här miljömålen om vi inte klarar av
              att tydligt ta ställning i dag. Då kommer vi att stå där om 2030
              år och undra: Varför gjorde vi inte något när vi kunde?
            </seg>
            <seg n="752a5d07">
              Det är det som FiU22 om rättsmedel på upphandlingsområdet handlar
              om. Hur långt vill vi gå i dag för att bana väg för framtiden?
              Eller ska vi vänta tills i morgon? Då är det kanske för sent.
            </seg>
            <seg n="7df806ab">
              Vi behöver utbildning för upphandlare. Det kan jag intyga när
              jag har läst alla dessa upphandlingspapper från kommunala tjänstemän
              som nog hade behövt gå en och annan utbildning.
            </seg>
            <seg n="d46c6d69">
              Vi behöver skapa möjligheter för lokala matproducenter. Vi behöver
              se till att kollektivavtal krävs och att sociala företag får möjligheter
              att medverka. Framför allt handlar det om att ställa tydliga miljökrav
              i allting. Om vi vill ta ansvar för framtiden och om vi vill ställa
              om samhället måste vi vara tydliga i dag och inte i morgon. Det
              är det som den här regeringen tyvärr inte verkar inse.
            </seg>
            <seg n="9e7728eb">
              Trots alla kurser i miljö- och klimatfrågan som Fredrik Reinfeldt
              gick efter valet verkar han inte ha lärt sig så mycket. Han hade
              inte lärt sig någonting före valet 2006. Jag vet inte om han har
              lärt sig något ännu. Men det är detta som är den stora och viktiga
              frågan. Det är en pytteliten fråga, som låter väldigt byråkratisk,
              om rättsmedel på upphandlingsområdet. Men det handlar om vilken
              framtid vi vill ha. Därför yrkar jag, som sagt, bifall till reservation
              1, 2 och 4. Vi i Miljöpartiet står naturligtvis också bakom våra
              övriga yrkanden.
            </seg>
          </u>
          <note type="speaker" n="a1e271f9">
            Anf. 4 ANN-CHARLOTTE HAMMAR JOHNSSON (m):
          </note>
          <u who="unknown" xml:id="i-07d226f19eab853b-0" n="5c7bd74f">
            <seg n="efb5dc4c">
              Fru talman! Lagen om offentlig upphandling som behandlas i de
              betänkanden som vi i dag debatterar har debatterats i flera år
              sedan den trädde i kraft i januari 1994. Under tiden har mycket
              hänt, och det sker förändringar hela tiden.
            </seg>
            <seg n="1f33acfe">
              I finansutskottets betänkande Nya rättsmedel m.m. på upphandlingsområdet
              tydliggörs möjligheter med nya upphandlingsförfaranden och förenklingar
              i systemet. Samtidigt föreslås kännbara följder när regelverket
              inte följs, men det handlar även om hur dessa påföljder kan förhindras.
              Det blir på så sätt tydligt för både upphandlare och leverantör
              vad som gäller.
            </seg>
            <seg n="360eb6ce">
              Flera hjärtefrågor kring hur man vill förbättra kvaliteten förs
              fram i de 65 motionerna från den allmänna motionstiden. Dessa
              hjärtefrågor kan ibland inte tillgodoses då de blir icke likabehandlande
              och direkt diskriminerande med favoriserande av en part på ett
              sätt som strider mot intentionerna i offentlig upphandling. Men
              i flera av motionerna lyfts tankar som redan i dag kan uppfyllas
              om man bara följer de principer som gäller inom upphandlingens
              område och funktion.
            </seg>
            <seg n="264d5037">
              Till exempel går det redan i dag att ställa krav på sociala och
              miljömässiga hänsyn. För att man ska kunna använda sig av dessa
              möjligheter har till exempel Miljöstyrningsrådet tagit fram en
              vägledning för miljökrav och sociala och etiska krav i offentlig
              upphandling.
            </seg>
            <seg n="9cf7471f">
              Incitament för att integrera hänsyn är positivt. Jag tycker att
              det är bra att man i den nu aktuella propositionen föreslår en
              målsättningsparagraf där man skriver att enheter bör beakta sociala
              hänsyn och miljöhänsyn om upphandlingens art motiverar det.
            </seg>
            <seg n="34cc0826">
              Men det är, fru talman, också viktigt att understryka att det
              bör vara upp till varje upphandlande enhet att avgöra om nödvändiga
              resurser och kunskaper finns för att införa och följa upp sådana
              krav. För det är inte i alla lägen vare sig enkelt eller rätt
              att föra in krav, då det kan skapa helt fel effekt.
            </seg>
            <seg n="82564b0c">
              I detta sammanhang blir det därför viktigt att påminna om syftet
              med offentlig upphandling, nämligen att ge skattebetalarna maximal
              välfärd för varje skattekrona och att skapa ett rättssäkert system.
            </seg>
            <seg n="5ecb8f14">
              De som är leverantörer i en offentlig upphandling ska kunna tävla
              om de olika orderna på lika villkor för att man ska få en så bra
              slutprodukt och tjänst som möjligt. Konkurrens är ett medel för
              att nå detta positiva resultat.
            </seg>
            <seg n="71af3dc1">
              Därför är det också glädjande att vi nu ser att det blir enklare
              för mindre företag att delta i offentlig upphandling genom att
              fler aktörer kan delta. Från kommunernas och landstingens sida
              ska man annonsera före en upphandling, så att fler kan delta,
              och också tydliggöra vad upphandlingen kommer att innehålla. Företag
              har också möjlighet att gå samman eller att åberopa annan leverantör
              för att stärka sin kapacitet. Detta är några exempel.
            </seg>
            <seg n="d8260f75">
              För att vara tydliga och stärka konkurrensen införs fasta beloppsgränser
              i lagtexten, och begreppet lågt värde tas bort. I lagen om offentlig
              upphandling får direktupphandling göras till ett värde av högst
              15 procent av tröskelvärdet för stat, kommuner och landsting och
              offentligt ägda bolag. Vid upphandling av varor och tjänster blir
              det taket då 287 000 kronor.
            </seg>
            <seg n="3558a2cc">
              I det som kallas för LUF, försörjningslagen som trädde i kraft
              i januari 2008 om upphandling inom områdena vatten, energi, transporter
              och posttjänster, gäller också 15 procent av tröskelvärdet för
              varor och tjänster. Därför blir taket där 577 000 kronor som mest.
            </seg>
            <seg n="e0723f9e">
              När det gäller krav på kollektivavtal, som oppositionen förespråkar
              i talarstolen i dag, har frågan prövats rättsligt. Det anses enligt
              förvaltningsdomstolarna strida mot upphandlingsreglerna. Det gäller
              till exempel ett mål i länsrätten i Halland och Rüffertmålet i
              Tyskland. Därför måste det i dag anses olämpligt att föra in ett
              sådant krav.
            </seg>
            <seg n="e506d60f">
              Oppositionen önskar också att Sverige ska införa ILO:s konvention
              94 som säger att offentliga myndigheter vid upphandling ska ställa
              krav på löner och villkor som gäller för den aktuella branschen
              i Sverige och på orten. Domar som i dag har avkunnats enligt EG-rätten
              talar emot detta, och det finns ett osäkert rättsläge i frågan.
            </seg>
            <seg n="7acf3510">
              Fru talman! Statliga myndigheter, kommuner och landsting har
              under en lång tid försökt hitta sätt och former för att bedriva
              sin verksamhet, precis som tidigare har påtalats. Bolagisering
              är ett sådant sätt där en enhet inom förvaltningen blir självständig
              och får en egen styrelse. I det läget har frågan uppkommit om
              förvaltningen kan fortsätta att köpa sina tjänster direkt av bolaget
              eller om man måste genomföra en offentlig upphandling där det
              bolaget ska kunna vara en av aktörerna.
            </seg>
            <seg n="4f01f225">
              I betänkande FiU33 föreslås nya bestämmelser som innebär att
              statliga och kommunala myndigheter inte behöver tillämpa lagen
              om offentlig upphandling när de anskaffar varor och tjänster från
              en leverantör som är en juridisk person som de äger eller är medlemmar
              i, till exempel ett aktiebolag, eller en gemensam nämnd.
            </seg>
            <seg n="851f9dee">
              Det finns dock två kriterier som måste uppfyllas. Det är Teckalkriterierna.
              De säger att man måste ha kontroll motsvarande den som man själv
              har i den egna förvaltningen. Och det finns ett verksamhetskriterium
              som säger att man ska bedriva huvuddelen av sin verksamhet tillsammans
              med den eller de myndigheter som innehar den.
            </seg>
            <seg n="202627e7">
              För närvarande pågår det en utredning. I avvaktan på den är bestämmelserna
              som nu förs in i LOU av temporär karaktär med ett slutdatum i
              januari 2013.
            </seg>
            <seg n="b88def40">
              Fru talman! Med alla dessa olika möjligheter, eller inskränkningar
              beroende på hur man ser det, är det av stor vikt att vid offentlig
              upphandling fråga efter rätt saker. Som exempel kan nämnas att
              man ska bygga en väg. Då kan det bli lätt att sätta upp kriterier
              som gör att man helt plötsligt börjar fråga efter och begära att
              man ska säga vilka olika lager vägen ska bestå av.
            </seg>
            <seg n="e7208b81">
              Börjar man gå in på sådana saker kan man förbise det som den
              egentligen är till för, det vill säga funktionen. Därför är det
              viktigt att det görs på rätt sätt från början och att det ställs
              krav på att man ska uppnå det man ska, det vill säga en väg som
              ska hålla i till exempel 20 år för en speciell trafik. Man kan
              förbise de material eller annat som finns. Där kommer vi in på
              innovationsupphandling.
            </seg>
          </u>
          <note n="9d126101">
            Med dessa ord, fru talman, yrkar jag bifall till förslaget i
            betänkandet och avslag på samtliga motioner och reservationer.
          </note>
          <note type="speaker" n="5e3f1492">
            Anf. 5 MATS PERTOFT (mp) replik:
          </note>
          <u who="mats_pertoft_eb413b" xml:id="i-340a273796962820-0" n="c6c38d31">
            <seg n="2bd0247d">
              Fru talman! Jag blev lite nyfiken när jag lyssnade på Ann-Charlotte
              Hammar Johnssons anförande och argumentationen kring bör och skall
              när det gäller miljöhänsyn. Som jag hörde sade Ann-Charlotte Hammar
              Johnsson att det finns områden där det inte behövs miljöhänsyn.
              Då undrar jag vilka områden det är.
            </seg>
            <seg n="33f46e63">
              Det vore intressant med en konkretisering av varför regeringen
              väljer att stanna vid bör och inte gå till skall. Vilka konkreta
              områden är det där det inte behövs någon miljöhänsyn?
            </seg>
          </u>
          <note type="speaker" n="99e9724f">
            Anf. 6 ANN-CHARLOTTE HAMMAR JOHNSSON (m) replik:
          </note>
          <u who="unknown" xml:id="i-07d226f19eab853b-1" n="5c7bd74f">
            <seg n="51b11ab9">
              Fru talman! Jag vill själv påstå att jag inte sade att det inte
              behövs någon miljöhänsyn. Jag sade att det bör finnas, att man
              kan tillämpa det och att det kanske inte alltid är det optimala
              sättet att använda det. Det finns andra sätt utanför offentlig
              upphandling. Man kan använda morötter eller subventioner och på
              olika sätt nå målen.
            </seg>
            <seg n="ff512f17">
              Man får också tänka på effektivitet när man gör offentlig upphandling.
              Som ett exempel kan jag ta att man ska köpa in miljöbilar, som
              Mats Pertoft själv var inne på. Om man från en kommun säger att
              det är viktigt att man har miljövänliga däck och att de inte innehåller
              oljor som är giftiga kan det visa sig i slutändan att de som har
              gjort upphandlingen får ett företag som kan konkurrera på den
              marknaden.
            </seg>
            <seg n="f0a91d66">
              Det visar sig att däcken är dyrare, att miljöeffekten är marginell
              och att man får byta däck ofta. Då blir det en större kostnad
              för kommunen. Därför gäller det att titta på olika aspekter från
              olika håll.
            </seg>
          </u>
          <note type="speaker" n="2b6729a1">
            Anf. 7 MATS PERTOFT (mp) replik:
          </note>
          <u who="mats_pertoft_eb413b" xml:id="i-340a273796962820-1" n="c6c38d31">
            <seg n="c5cf2ac3">
              Fru talman! Jag tycker inte att jag fick något svar på min fråga.
              I en upphandling måste alltid kostnader vägas mot varandra. Men
              min konkreta fråga är: Varför ska man inte kunna ställa skall-krav
              på miljöhänsyn i lagen?
            </seg>
            <seg n="999211c6">
              Det är något annat än att gå in i detaljfrågan vilka däck man
              ska välja. När man skriver bör kommer man alltid att överlåta
              åt lokala tjänstemän och politiker att ta ett kortsiktigt ansvar
              enbart i stället för ett långsiktigt.
            </seg>
            <seg n="5aa955d3">
              Om man skriver skall kommer det naturligtvis att finnas möjligheter
              att välja både det ena och det andra däcket. Framför allt kan
              man pressa fram nya producenter.
            </seg>
            <seg n="989281af">
              Jag undrar: Varför menar regeringssidan att det inte ska behövas
              ett strikt miljökrav?
            </seg>
          </u>
          <note type="speaker" n="37fbaf7a">
            Anf. 8 ANN-CHARLOTTE HAMMAR JOHNSSON (m) replik:
          </note>
          <u who="unknown" xml:id="i-07d226f19eab853b-2" n="5c7bd74f">
            <seg n="333e6849">
              Fru talman! Det är också så, Mats Pertoft, att man måste garantera
              att man i alla delar alltid kan följa det långt bak i leden. För
              att ta ett extremfall skulle man kunna säga att för en miljöbil
              som är en elbil och kör på el ska man garantera i slutändan att
              denna inte framställs av kol.
            </seg>
            <seg n="d4fd8e64">
              Det finns delar i det här som gör att man måste kunna göra det.
              Säger man alltid att det är ett skall-krav kan det vara svårt
              att uppfylla det. Bör är ett sätt att ta sig fram på vägen för
              att uppnå målet med att plocka in så mycket kriterier som man
              kan utan att komma ifrån funktionen när det gäller själva upphandlingen.
            </seg>
          </u>
          <note n="f932f03d">
            Överläggningen var härmed avslutad.
          </note>
          <note n="90dbc0e8">
            7 § Riksrevisionens årsredovisning
          </note>
          <note n="7ff40083">
            Föredrogs
          </note>
          <note n="06816510">
            Andre vice talmannen konstaterade att ingen talare var anmäld.
          </note>
          <note n="ef587a11">
            8 § Lag om ändring i lagen (1988:1385) om Sveriges riksbank
          </note>
          <note n="7ff40083">
            Föredrogs
          </note>
          <note n="06816510">
            Andre vice talmannen konstaterade att ingen talare var anmäld.
          </note>
          <note n="1bbb8bef">
            9 § Offentlig förvaltning för demokrati, delaktighet och tillväxt
          </note>
          <note n="7ff40083">
            Föredrogs
          </note>
          <note type="speaker" n="83139994">
            Anf. 9 AGNETA GILLE (s):
          </note>
          <u who="agneta_gille_8d40fa" xml:id="i-37cec27d8320c96c-0" n="b224d87f">
            <seg n="f742ac38">
              Fru talman! Jag vill inleda med att säga att jag yrkar bifall
              till vår reservation i detta betänkande FiU38.
            </seg>
            <seg n="04dc2114">
              Det är förvaltningens uppgift att genomföra de beslut som fattas
              av oss här i riksdagen och även i regeringen så att medborgarna
              känner förtroende för förvaltningens verksamhet. För att vi ska
              kunna skapa en hållbar tillväxt, utveckla välfärden och säkerställa
              demokratin är det för oss socialdemokrater helt avgörande att
              den offentliga förvaltningen fungerar väl och har tydliga mål.
            </seg>
            <seg n="907ab891">
              Merparten av våra politiska beslut här i riksdag och regering
              blir verklighet först i mötet mellan förvaltningen och medborgaren.
              Därför är det också viktigt att verksamheterna i den offentliga
              förvaltningen håller hög kvalitet och att man i alla sammanhang
              ser till att ställa medborgaren i centrum.
            </seg>
            <seg n="186cc7c2">
              Den svenska välfärdsmodellen har alltid kännetecknats av en hög
              kvalitet. Den offentliga förvaltningen behöver ständigt reformeras
              och utvecklas för att svara upp mot nya krav och nya förutsättningar.
            </seg>
            <seg n="bd5b702a">
              Medborgarperspektivet och den demokratiska insynen måste alltid
              hållas aktuella och finna former i samklang med tiden. Internet
              behöver användas både för att förbättra servicen till medborgarna
              och för att öka möjligheterna till demokratisk insyn och påverkan.
            </seg>
            <seg n="1768ae8b">
              Utvecklingen under den senaste mandatperioden med det borgerliga
              styret har visat på nödvändigheten att säkerställa att välfärden
              håller en hög och jämn kvalitet. Vi socialdemokrater vill att
              kraven på kvalitet och insyn ska skärpas i alla skattefinansierade
              verksamheter. All offentligt finansierad välfärd ska uppfylla
              högt ställda krav på kvalitet, och resultaten ska vara likvärdiga
              över hela landet.
            </seg>
            <seg n="d2828905">
              Fru talman! Den fortsatta reformeringen måste bäras upp av ett
              tydligt medborgarperspektiv och ske i god samverkan med de anställda
              och deras fackliga organisationer. Det är viktigt att göra det.
              Den ska vara en del i skapandet av möjligheternas Sverige.
            </seg>
            <seg n="361d95d9">
              Det ska vara lätt att få kontakt med förvaltningen och få stöd
              och hjälp i olika ärenden. Medborgarnas möjligheter att få insyn
              och att påverka myndigheternas arbete bör stärkas. Det är också
              viktigt att statliga myndigheter tar del av den nya tekniken och
              följer den förvaltningspolitiska utvecklingen så att de hela tiden
              använder sig av de mest kostnadseffektiva lösningarna. Det är
              inte alltid så i dag.
            </seg>
            <seg n="7b372544">
              Vi socialdemokrater vill på ett helt annat sätt än vad denna
              blå allians ger uttryck för i detta förvaltningspolitiska betänkande
              sätta medborgaren i centrum för arbetet med att utveckla och förbättra
              den statliga förvaltningen under de närmaste åren.
            </seg>
            <seg n="eb789baa">
              Många medborgare är kritiska i dag till hur myndigheterna hanterar
              deras klagomål. Exempelvis har vi de långa handläggningstiderna
              för utbetalning från Försäkringskassan. Det har uppmärksammats,
              och det har kritiserats. Bristerna i samordningen mellan olika
              myndigheter när det gäller rehabilitering av långtidssjuka är
              väl dokumenterad.
            </seg>
            <seg n="fbbe3ec3">
              Myndigheterna måste bli bättre på att samordna sina insatser
              när den enskilde behöver stöd och hjälp från flera olika myndigheter.
              Det gäller inte minst för nyanlända invandrare eller medborgare
              som har varit långtidssjukskrivna. De behöver rehabilitering,
              och de arbetslösa behöver få hjälp med utbildning, praktik eller
              med att starta ett eget företag.
            </seg>
            <seg n="2174527c">
              Vad gör majoriteten åt de problem som finns i dag? Vad gör man
              i den blå alliansen? Ingenting, kan jag se i detta betänkande.
              Det är luddigt skrivet och otydligt.
            </seg>
            <seg n="d15b621e">
              Att skapa en sammanhållen offentlig förvaltning som samverkar
              utifrån den enskilde medborgarens behov och förutsättningar är
              en av de största utmaningarna i det framtida arbetet med att utveckla
              den offentliga förvaltningen. Staten och kommunerna ska i ökad
              utsträckning samordna sina ansträngningar i detta arbete.
            </seg>
            <seg n="8c05bc74">
              Rättssäkerheten för medborgarna måste alltid vara i fokus. Vi
              kan se att denna högerregering har släppt greppet om förvaltningens
              utveckling på lokal nivå genom att det har skett så omfattande
              neddragningar av lokala kontor, främst inom Försäkringskassan.
              Detta är inte bra för medborgarna.
            </seg>
            <seg n="4208ad52">
              Ett av målen för oss socialdemokrater i regeringsställning är
              att etablera ett servicecentrum i varje kommun för att möjliggöra
              för medborgarna också i glesbygden att få möjlighet till personlig
              service från olika statliga myndigheter.
            </seg>
            <seg n="5e455584">
              Under nästa mandatperiod vill vi utveckla den offentliga förvaltningen
              så att den ännu bättre svarar upp mot medborgarnas behov av stöd
              och service. Vi vill också tillsätta en kommission för att göra
              ett brett program för att stärka medborgarnas ställning i förhållande
              till den offentliga förvaltningen.
            </seg>
            <seg n="cc442c6a">
              Dagens blå regering har inte redovisat några konkreta förslag
              i denna förvaltningspolitiska proposition. Den består mest av
              allmänna bedömningar.
            </seg>
            <seg n="7014fcf3">
              Däremot redovisar vi i vår motion ett flertal förslag. Vi vill
              se en samlad polismyndighet i stället för dagens 21 polismyndigheter.
              Två av våra förslag bygger på statliga utredningar, nämligen ett
              samgående mellan Statens kriminaltekniska laboratorium och Rättsmedicinalverket
              och ett samgående mellan Statens bostadskreditnämnd och Boverket.
              Vi har också förslag på att ett antal andra myndighetssammanslagningar
              ska utredas.
            </seg>
            <seg n="764ea7bb">
              Vi vill få till stånd en effektivare lokalanvändning för att
              minska lokalkostnaderna. Det är en viktig fråga. Vi ser att det
              behövs en ökad samordning av inköp och införande av gemensamma
              administrativa lösningar för fler myndigheter.
            </seg>
            <seg n="badb58cf">
              Jag vill också säga något om behovet av att utveckla regeringens
              styrning av myndigheterna. Den blå alliansregeringen har avskaffat
              verksamhetsstrukturen och nedbrytningen av verksamhetsmål i sin
              budgetsproposition. Men den har ännu inte utvecklat någon ny tydlig
              struktur för styrningen. Varför inte? Var är styrningen någonstans?
            </seg>
            <seg n="ca1f71e4">
              De grundläggande principerna för styrning finns i grundlagen.
              Men det finns ett behov av att utveckla styrningen av de statliga
              myndigheterna så att förvaltningens arbete utvecklas i enlighet
              med de beslut som riksdag och regering fattar. Styrningen bör
              ha ett tydligt medborgarperspektiv i de sammanhang där det är
              relevant.
            </seg>
            <seg n="3b04b5bf">
              En betydande del av myndigheternas verksamhet riktar sig till
              medborgarna och handlar om att tillhandahålla tjänster som medborgarna,
              företagen och organisationerna behöver ha tillgång till. Därför
              är det väsentligt att regeringen så långt som möjligt formulerar
              styrningen av myndigheterna i form av resultatkrav utifrån medborgarnas
              rättigheter, skyldigheter och förväntningar på kvaliteten i de
              offentliga tjänsterna.
            </seg>
            <seg n="eefc750a">
              Även uppföljningen och utvärderingen av myndigheternas verksamhet
              bör ske utifrån medborgarperspektivet medborgaren i centrum. Mål-
              och resultatstyrningen bör även fortsättningsvis vara grunden
              för regeringens styrning av myndigheterna men göras enklare.
            </seg>
            <seg n="634e3fe6">
              Vi anser att det demokratiska inflytandet måste öka. Antalet
              myndigheter med styrelse bör utökas, och styrelsernas roll som
              styrinstrument bör stärkas. Rekryteringen av styrelseledamöter
              bör bli mer strukturerad. Insynsrådens roll bör i ökad utsträckning
              bli att följa upp verksamheten, dels i förhållande till riksdagens
              beslut, dels ur medborgarens synvinkel.
            </seg>
            <seg n="9b5bf0b9">
              Utnämningsmakten är en central del av regeringens styrning av
              förvaltningen. Utnämningsmakten ska användas för att säkerställa
              en professionell styrning av våra myndigheter för att nå de politiska
              mål regeringen har satt upp. Man måste sätta upp mål! Ansvaret
              för att utnämna myndigheternas högsta tjänstemän bör ligga kvar
              hos regeringen, men vi vill skapa både en större yrkesmässighet
              i rekrytering av verkschefer och en ökad öppenhet.
            </seg>
            <seg n="9a9e121d">
              Den regionala statliga förvaltningen, dagens länsstyrelser, bör
              ges en större samordningsroll för statens insatser på regional
              nivå. Samordningen bör ta sikte på strategiska frågor och bygga
              på att utveckla ett samspel med regeringen.
            </seg>
            <seg n="131db83a">
              För att åstadkomma en effektivare förvaltning är det väsentligt
              att tillvarata de anställdas kompetens och idéer om hur verksamheten
              kan utvecklas. Därför måste förändringsprojekt genomföras i nära
              samarbete med de anställda i myndigheterna och med de fackliga
              organisationerna.
            </seg>
            <seg n="def1e1cd">
              Statsförvaltningen står inför en stor utmaning under de kommande
              åren, då ungefär en femtedel av personalen ska gå i pension. För
              att de statliga myndigheterna ska kunna konkurrera om den bästa
              arbetskraften ställs det stora krav på en offensiv och modern
              personalpolitik i den förvaltningen. Viktiga instrument är konkurrenskraftiga
              löner, individuella utvecklingsplaner, goda karriärmöjligheter
              och jämställdhet i statsförvaltningen. Vad gör regeringen och
              den blå alliansen åt dessa frågor i dag? Jag hoppas att vi alldeles
              strax får svar på detta.
            </seg>
            <seg n="f3da9f11">
              Fru talman! Staten har ett ansvar för att alla medborgare i alla
              delar av landet tillförsäkras en god välfärd på jämlika villkor.
              Vi socialdemokrater har lösningen på detta.
            </seg>
            <seg n="0764b2f9">
              Med dessa ord yrkar jag bifall till reservationen.
            </seg>
            <seg n="d9848d37">
              (Applåder)
            </seg>
          </u>
          <note type="speaker" n="0c7843b6">
            Anf. 10 MATS PERTOFT (mp):
          </note>
          <u who="mats_pertoft_eb413b" xml:id="i-340a273796962820-2" n="c6c38d31">
            <seg n="c737c6e8">
              Fru talman! Jag vill börja med att yrka bifall till den gemensamma
              reservationen från s, v och mp.
            </seg>
            <seg n="7accf777">
              Jag kan i mycket ansluta mig till föregående talares ord och
              kanske lägga till ytterligare ett perspektiv som jag funderade
              på när jag förberedde den här debatten.
            </seg>
            <seg n="26215024">
              Det finns en politikersjuka. Den sjukan är att man alltför lätt,
              särskilt när man sitter i majoritet, går i symbios med förvaltningen
              i stället för att styra den. När jag läser betänkandet och regeringens
              förslag måste jag säga att jag tycker att denna sjuka har smittat
              allianspartierna väldigt fort. Från att de tidigare har varit
              väldigt kritiska har de nu inte så mycket att komma med.
            </seg>
            <seg n="e3e67bc7">
              För det handlar ju om att styra och att ställa frågan: Vem är
              myndigheterna till för? Är de till för sin egen skull? Är de till
              för politikens skull? Nej, de är till för medborgarnas skull.
              De är till för att skapa ett likvärdigt rättssamhälle för alla
              våra medborgare i hela Sverige, att serva dem. Det är det som
              är det viktiga, och det är det jag saknar när jag läser den här
              ganska intetsägande texten.
            </seg>
            <seg n="888bf5d6">
              Det är det som vi rödgröna betonar i vår reservation: Vi vill
              väldigt tydligt peka ut vad myndigheterna har för uppgift. De
              har uppgiften att se till att medborgarna i vårt avlånga land
              får en bättre vardag där samhället fungerar och man får den service
              man är utlovad.
            </seg>
            <seg n="db09399d">
              Det är där jag ser att Alliansen väldigt fort har drabbats av
              denna politikersjuka. Det finns nämligen inte den här tydligheten.
              Var är beskrivningarna av öppenheten, servicen, nya innovativa
              lösningar, användningen av IT och frågan om att man också ska
              trycka på för att använda öppna källkoder allt det där som ett
              modernt samhälle egentligen kräver för våra medborgare och som
              åtminstone de medborgare som jag har pratat med vill ha?
            </seg>
            <seg n="5de7a2c3">
              Vi kan se motsatsen i min hemkommun Södertälje. Där har det gått
              så långt att kommunen har fått ta över delar av Arbetsförmedlingen
              eftersom det inte sköts. Kommunen måste dels anlita Manpower,
              dels tillsammans med Peab grunda byggbolag för att skapa ungdomsarbetsplatser
              och arbetsplatser för invandrare.
            </seg>
            <seg n="e2db3446">
              Det är beklagligt. Då har man missat själva poängen. Arbetsförmedlingen
              är jätteduktig, så varför ska inte den sköta detta? Detta perspektiv
              verkar saknas. Det kan hända att det är för många omorganisationer
              också. Det är mycket möjligt. Men då är det regeringen som har
              satsat så mycket på andra saker att man har missat medborgarperspektivet
              och vad myndigheterna är till för och vad de ska göra.
            </seg>
            <seg n="512e6fde">
              Det är precis det som är poängen för oss rödgröna. Myndigheterna
              är inte till för sin egen skull. De är inte till för att vi ska
              omorganisera dem. De är till för att serva medborgarna. Det är
              det som vi betonar i vårt arbete. Det är därför som det är bedrövligt
              att regeringen inte kan inse det och stärka sina skrivningar.
              Det hade varit trevligt om man hade gjort det. Jag tror att våra
              medborgare i Sverige hade uppskattat det.
            </seg>
          </u>
          <note type="speaker" n="d09be16a">
            Anf. 11 STEFAN ATTEFALL (kd):
          </note>
          <u who="stefan_attefall_17c935" xml:id="i-fd1ec92e6ea21246-0" n="9252a9be">
            <seg n="3464f2c3">
              Fru talman! Namnet på den aktuella propositionen är Offentlig
              förvaltning för demokrati, delaktighet och tillväxt . Valrörelsen
              2006 var kanske den första då förvaltningspolitiken var en bestående
              del av en valrörelse. Det tycker jag är oerhört positivt därför
              att förvaltningspolitiken är viktig och alla statsanställda förtjänar
              att deras arbete uppmärksammas också i valtider.
            </seg>
            <seg n="b0fc67bb">
              Alliansen var väl förberedd när man kom till makten när det gäller
              förvaltningspolitiken. Bland annat fanns det en demokratiutredning
              som jag själv deltog i och som lade fram sitt betänkande i början
              av 2000. Den hade den socialdemokratiska regeringen i allt väsentligt
              stoppat in i en byrålåda och inte gjort mycket av. Men vi jobbade
              också i en särskild arbetsgrupp inom alliansen för att förbereda
              vår syn på förvaltningspolitiken. En av de mest uppmärksammade
              delarna som vi jobbade med var utnämningspolitiken som fick en
              framträdande roll i valrörelsen. Men det var inte det enda som
              vi jobbade med.
            </seg>
            <seg n="e01934a7">
              Detta skapade en god grund för det omfattande arbete som har
              skett inom förvaltningspolitiken av den sittande regeringen. I
              denna proposition ges en samlad bild av regeringens reformering
              och hur regeringen ser på statsförvaltningens roll och dess vidare
              utveckling.
            </seg>
            <seg n="8eb8f83d">
              Sedan är det många av de praktiska frågorna som sköts inom respektive
              myndighet och inom respektive departement.
            </seg>
            <seg n="725c156f">
              Ett nytt förvaltningspolitiskt mål föreslås, och även en ny lag
              föreslås för att fler ska kunna tillgodogöra sig värdet av myndigheternas
              information. Därmed underlättas framväxten av en informationsmarknad.
              Det är oerhört viktigt, inte minst för att främja nya företag
              och utveckla företags idéer.
            </seg>
            <seg n="850be869">
              Många åtgärder har vidtagits. Jag ska ge några exempel. Utnämningspolitiken
              har, som jag sade, reformerats. Det har gjort att vi har fått
              en helt annan öppenhet, en annan förutsägbarhet i rekryteringsprocesserna
              och en möjlighet att utvärdera rekryteringsprocesserna. Kravprofiler
              tas konsekvent fram för att man ska kunna definiera vilken typ
              av kompetens man söker, och utannonsering är huvudregel vid nya
              tjänster. Jag personligen tycker att regeringen kunde ha varit
              ännu snabbare och ännu mer konsekvent. Men jämfört med hur det
              fungerade på den socialdemokratiska regeringstiden är det en avsevärd
              förskjutning mot öppenhet, förutsägbarhet och tydlighet i utnämningspolitiken.
            </seg>
            <seg n="2b59cfff">
              Resultatet av detta, förutom en ökad öppenhet och en ökad möjlighet
              att i efterhand granska processen, är att vi också har fått fler
              kvinnor på ledande befattningar. Vi har fått fler människor med
              annan etnisk bakgrund än den renodlat svenska på de höga befattningarna.
              Vi har därmed också fått en bättre spegling av hela samhället
              när man utser de nya myndighetscheferna.
            </seg>
            <seg n="d8282607">
              Vi har gjort omfattande förändringar i myndighetsstrukturen.
              Antalet myndigheter har minskat med 87 under mandatperioden. Arbetet
              med e-förvaltningen har intensifierats. Det är till exempel e-fakturor
              inom hela statsförvaltningen nu. Det har gjorts flera satsningar
              på upphandlingsområdet som underlättar för företagens tillväxt
              har genomförts, till exempel ett nationellt upphandlingsstöd.
              Ytterligare åtgärder har också aviserats i denna proposition.
              Ett nytt mål för förnyelse och kontinuitet slås fast i propositionen
              och som riksdagen föreslås ta ställning till. En innovativ och
              samverkande statsförvaltning som är rättssäker och effektiv, har
              väl utvecklad kvalitet, service och tillgänglighet och som därigenom
              bidrar till Sveriges utveckling och ett effektivt EU-arbete, heter
              det nu i den nya målformuleringen.
            </seg>
            <seg n="500c3dea">
              Jag skulle vilja kommentera den samlande förvaltningspolitiken
              i ett antal punkter. Det handlar, som sagt var, om att tydliggöra
              myndighetsrollen. Det handlar om att markera mot opinionsbildande
              aktiviteter, som det har funnits tendenser till från myndighetssidan,
              och tydliggöra när och på vilket sätt myndigheten ska bedriva
              informationsverksamhet. Här har det funnits en hel del exempel
              bakåt i tiden på övertramp från olika myndigheter som har deltagit
              i sådant som det politiska systemet faktiskt ska diskutera.
            </seg>
            <seg n="691c0fc0">
              Här ger vi också en tydlighet kring vad som är myndighetens roll
              och vad som är kommersiella företags roll. Exempelvis vet vi att
              det finns en rad olika tjänster, statistik, väderinformation och
              annat, som Lantmäteriverket har, och det finns många kommersiella
              tjänster som man kan utveckla utifrån detta. Det handlar om vad
              som är myndighetens roll i detta och hur man ska ta betalt för
              sina tjänster det är självkostnadsprincipen som ska gälla och
              vad som är och ska vara möjligt för privata aktörer att tillgodogöra
              sig i fråga om dessa tjänster för olika kommersiella produkter.
            </seg>
            <seg n="df4e3890">
              Detta är ett sätt att tydliggöra detta som jag tror är oerhört
              väsentligt och som också förtydligas i lagstiftningen.
            </seg>
            <seg n="921d8e0c">
              Vi lägger stor betoning på det omfattande arbetet för att utveckla
              det offentliga etoset i statsförvaltningen. Det handlar om att
              stärka och förtydliga ämbetsmannens roll. Syftet är en gemensam
              myndighetskultur, en bred och öppen diskussion om tjänstemannarollen
              och det offentliga uppdraget, en tydligare vägledning för myndigheter
              och anställda och att stärka ämbetsmännens integritet och självständighet
              och förtydliga uppdraget gentemot medborgarna.
            </seg>
            <seg n="6a34de97">
              Ett omfattande utbildningsprogram genomförs, informationsmaterial
              tas fram, goda exempel sprids etcetera. Det är ett oerhört värdefullt
              arbete som nu pågår i statsförvaltningen och som jag vet att de
              fackliga organisationerna uppskattar oerhört mycket. Varför gör
              de det? Jo, därför att man lyfter fram ämbetsmannarollens vikt
              i demokratin. Demokratiutredningen uttryckte saken på följande
              sätt: Ämbetsmannen är demokratins väktare.
            </seg>
            <seg n="65f34f7a">
              Detta arbete genomförs, men oppositionen vill avskaffa det. Oppositionen
              vill gå emot de fackliga organisationernas önskan. Oppositionen
              vill inte att man ska arbeta med att förtydliga och informera
              om ämbetsmännens roll och därmed också stärka deras ställning.
              Det är mycket anmärkningsvärt.
            </seg>
            <seg n="328e91de">
              Frågan till socialdemokrater, vänsterpartister och miljöpartister
              är: Varför går ni emot de fackliga organisationernas önskan? Varför
              följer ni inte upp Demokratiutredningens betänkande där ni var
              för dessa saker? Varför ogillar ni att man jobbar med just värdegrundsfrågorna
              inom statsförvaltningen?
            </seg>
            <seg n="8451cbeb">
              Ytterligare en punkt som jag vill betona är vikten av ökad lokal
              samverkan och att den statliga närvaron finns i alla delar av
              landet. Det är viktigt att man samverkar mer med varandra men
              också med kommunala myndigheter och organisationer för att man
              ska finnas överallt. Inte minst med tanke på att ny teknik utvecklas
              och att olika typer av effektiviseringsdiskussioner pågår gör
              det viktigt att man betonar vikten av lokal närvaro men också
              ökad tillgänglighet för medborgarna när det gäller att komma i
              kontakt med statlig förvaltning. Här har vi servicekontor och
              liknande saker som utvecklas och öppnas.
            </seg>
            <seg n="7b1fa746">
              Dessutom vill jag lägga till en sak som kanske inte berörs direkt
              i denna proposition men som berör hela den offentliga servicen,
              nämligen den starka betoningen på kvalitetsfrågor som görs. Som
              exempel på offentlig service kan jag nämna äldreomsorg, sjukvård
              och många andra områden där man nu utvecklar kvalitetsjämförelser.
              Det blir lättare för medborgare, men också för anställda, att
              jämföra sig med andra, vilket därmed driver på kvalitetsutvecklingen.
              När man ser att äldreboendet som finns i den andra ändan av kommunen
              får bättre värden i vissa mätningar diskuterar man självklart
              hur man själv kan bli bättre. Alla vet att alla sådana mått inte
              är fullkomliga, men de driver på en diskussion, och medborgarna
              och brukarna kan också jämföra och därmed ställa krav på att kvalitet
              och olika serviceinsatser ska förbättras. Det är en oerhört viktig
              del som präglar en stor del av regeringens arbete med offentlig
              service.
            </seg>
            <seg n="9822d460">
              Vad är då oppositionens alternativ till detta? Läser man reservationen
              är det mycket svårt att utläsa vad som egentligen är den substantiella
              skillnaden. Det är mycket allmänna formuleringar. Det som man
              möjligtvis kan utläsa är att det blir fler utredningar. Man ska
              alltså stanna upp i utvecklingsarbetet och utreda i kommissioner.
            </seg>
            <seg n="20243416">
              Men vad blir det av detta? Det är det mycket svårare att utläsa.
              Ja, en sak kan man mycket tydligt utläsa, men då får man slå upp
              ett annat dokument, nämligen de rödgröna vänsterpartiernas gemensamma
              budgetalternativ. Där ser man att det handlar om att lägga ett
              sparbeting om 2,8 miljarder på statlig förvaltning detta utöver
              vad många i dag bedömer som ett ganska tufft effektiviseringstryck
              på statlig förvaltning via den modell vi har för pris- och löneomräkning
              som faktiskt har ett kontinuerligt tryck på den statliga förvaltningen.
              Det gör att många statliga myndigheter kanske känner att de har
              ett väl så tufft tryck på sig. Utöver det lägger alltså Socialdemokraterna,
              Vänsterpartiet och Miljöpartiet fram ett förslag om 2,8 miljarder
              i besparingar.
            </seg>
            <seg n="bf1f503f">
              Hur många människor motsvarar det? Ja, det motsvarar ca 3 000
              statligt anställda. Min fråga till Agneta Gille, Mats Pertoft
              och vänsterpartister som kanske inte vågar delta i den här diskussionen
              är vad ni säger till de fackliga organisationerna. Efter valet
              ska ju ni utöver det effektiviseringstryck som redan finns plocka
              bort ungefär 3 000 anställda.
            </seg>
            <seg n="881bb60b">
              Vilka statliga tjänstemän ska bort? Kan vi få ett svar på den
              frågan?
            </seg>
            <seg n="c8e59f25">
              Agneta Gille säger att det är väsentligt att offentlig förvaltning
              fungerar väl. Men hur ska den kunna fungera när man vill utreda
              vidare och sedan plocka bort 3 000 anställda detta utöver det
              effektiviseringstryck som redan finns?
            </seg>
          </u>
          <note n="33c42559">
            Nej, fru talman, jag föreslår riksdagen att bifalla utskottets
            förslag i FiU38.
          </note>
          <note type="speaker" n="28945a10">
            Anf. 12 GÖRAN PETTERSSON (m):
          </note>
          <u who="goran_pettersson_2397a6" xml:id="i-231478de3a1ec192-0" n="76082d33">
            <seg n="50ee36c5">
              Fru talman! Offentlig förvaltningspolitik, som utskottets betänkande
              handlar om, är kanske inte det mest publikdragande ämnet. Det
              är ändå i grunden ett väldigt viktigt ämne, för det är hur vi
              organiserar och leder stat och kommuner som på många sätt är ryggraden
              i en stat, i ett samhälle.
            </seg>
            <seg n="64e3f77b">
              När man lyssnar på en sådan här debatt kan man tro att ämnet
              är mycket alternativskiljande mellan de båda blocken. Men studerar
              man det lite närmare kan man konstatera att det är väldigt mycket
              som vi är överens om. I en debatt bör man lyfta fram det som man
              tycker olika om, och det tänker jag försöka göra.
            </seg>
            <seg n="aa5c1194">
              Jag börjar med att kommentera Mats Pertofts inlägg om politikersjukan.
              Han lyfte fram fenomenet att man i majoritet har lättare att identifiera
              sig med myndigheterna och att det är när man är i opposition som
              man kanske har en större förmåga att förnya sig och titta framåt.
            </seg>
            <seg n="fe3c6386">
              Jag tror att Mats Pertoft har rätt i den observationen. Jag tror
              också att den motion som s, v och mp har skrivit mycket väl skulle
              kunna ha lett till en spännande debatt om motionen hade lagts
              till förra regeringens förslag inom området.
            </seg>
            <seg n="59aa945b">
              Oppositionen har en viktig roll i att vara lite argare, att vara
              lite mer krävande och att vara en blåslampa på majoriteten. Till
              delar lyckas ni kanske med den uppgiften, men i vissa delar brister
              ni.
            </seg>
            <seg n="93458090">
              Jag tycker att det är bra att Socialdemokraterna genom Agneta
              Gille framför kravet på ständig reformering. I en statlig förvaltning
              måste det finnas en önskan till ständig reformering. Det är också
              bra att medborgarperspektivet lyfts fram, för det har väl inte
              riktigt varit det vägledande för Socialdemokraterna när de i många
              år varit i regeringsställning. I stället har man verkligen identifierat
              sig med staten. Om man gick ut och frågade medborgarna skulle
              de nog svara att staten var Göran Persson. Jag tycker alltså att
              det är trevligt att ni börjar se medborgarperspektivet.
            </seg>
            <seg n="1f43bfaa">
              När det gäller rättssäkerheten är det inga problem.
            </seg>
            <seg n="da092af6">
              Myndighetssammanslagningar föreslår ni, och det är verkligen
              något som Alliansen kan bejaka. Att det ska vara mål och resultatstyrning
              är också sådant som vi alla står bakom.
            </seg>
            <seg n="d839f996">
              När utskottet skulle behandla motionen blev vi inte eniga. Majoriteten
              och majoritetstexten i betänkandet tar egentligen upp att det
              som lyfts fram i motionen också nämns i propositionen. Möjligtvis
              kan det finnas en nyansskillnad i argheten, men precis som man
              säger att vissa saker hör ungdomen till hör väl vissa saker oppositionsrollen
              till.
            </seg>
            <seg n="0a380622">
              Jag vill belysa några frågor där det faktiskt skiljer sig frågor
              där majoriteten är hungrigare än oppositionen och där majoriteten
              har mer av utvecklingsperspektiv och förändringsperspektiv än
              oppositionen.
            </seg>
            <seg n="2e5c9770">
              En skillnad rör myndigheternas opinionsbildning. Regeringen lyfter
              i propositionen fram att det är väldigt viktigt att vi inte har
              myndigheter som lägger sig i opinionsbildningen, att vi inte har
              opinionsbildande myndigheter. I grunden är det en demokratifråga,
              för det är i denna kammare som folkets makt utövas. Det är i denna
              kammare som de valda ombuden finns, och det är vår uppgift att
              opinionsbilda. Det är inte upp till våra myndigheter att överta
              den rollen. Här finns det ibland en sammanblandning.
            </seg>
            <seg n="e3064f60">
              Givetvis ska myndigheterna bedriva informationstjänst avseende
              de ämnen som de ansvarar för. Men när det glider över till att
              mer bli opinionsbildning är det fel. Då är det inte en bra demokrati.
            </seg>
            <seg n="01cc8d16">
              I propositionen lyfter regeringen fram att det gäller att vara
              väldigt noggrann och att särskilda krav ska ställas när man är
              ute i gränslandet.
            </seg>
            <seg n="194fb30f">
              En annan fråga där jag tycker att propositionen är lite vassare
              gäller uppföljningen av förvaltningsutvecklingen. Givetvis finns
              sådant med även i motionen. Men i propositionen tar man upp vikten
              av jämförelser med förvaltningar i andra länder och talar om att
              använda expertorganisationen OECD och det arbetet. Det tycker
              jag saknas i motionen.
            </seg>
            <seg n="14ee14f2">
              Det som mest lyser med sin frånvaro i motionen det finns säkert
              politiska skäl till det är förvaltningen och EU. I propositionen
              lyfter man fram behovet av att den statliga förvaltningen blir
              duktigare på att jobba med Europafrågor. Trots allt är det så
              att det genom vårt medlemskap i Europeiska unionen förvaltningsmässigt
              blir en starkare kontakt med EU. Det finns ett stort behov av
              att vår förvaltning är duktig inom det området, av flera skäl.
            </seg>
            <seg n="c0d55bdc">
              Ett skäl är att man kan vara ett bra stöd för politiken och förvarna
              om olika saker som kommer. Det handlar också om att man är duktig
              på att genomföra de direktiv som kommer. Ibland upplevs just sådana
              här regler från EU som ett hinder för medborgarna och för politiker
              på olika ställen. Men ofta bottnar det i att vår förvaltning inte
              är tillräckligt kunnig, snabb och förtänksam när det gäller EU-frågor.
              Det är tre viktiga skillnader som jag har funnit.
            </seg>
            <seg n="571a5386">
              Ytterligare något som jag gratulerar s, v och mp till när det
              gäller att tycka nästan som vi gäller utnämningsmakten. Er motion
              är mycket bra eftersom ni lyfter fram att det ska vara öppenhet
              och professionalitet det är nästan så att jag kan känna en konkurrens.
              Vid utnämningen av verkschefer får det inte vara så att statsministern
              i innerfickan har en svart bok där han har en lista över personer
              som han tycker ska bli verkschefer. När vi rekryterar till en
              så viktig befattning som den att vara verkschef ska det göras
              öppet och konkurrensutsatt så att vi får den bästa mannen eller
              kvinnan på jobbet, oavsett vilken relation personen i fråga har
              till politiken.
            </seg>
          </u>
          <note type="speaker" n="0c5064b8">
            Anf. 13 ROGER TIEFENSEE (c):
          </note>
          <u who="roger_tiefensee_5248fd" xml:id="i-fccc585faf915639-0" n="e5dc4aa0">
            <seg n="a017be08">
              Fru talman, åhörare, riksdagskolleger! I samband med detta betänkande
              debatterar vi målen för offentlig förvaltning. Precis som Mats
              Pertoft sagt i ett tidigare inlägg här finns inte offentlig förvaltning
              till för sin egen skull utan för medborgarnas skull.
            </seg>
            <seg n="6561fa4c">
              För mig som centerpartist är det därför viktigt att lyfta fram
              regeringens och propositionens perspektiv: en samhällsgemenskap
              där alla medborgare, invånare både kvinnor och män har goda möjligheter
              att förverkliga sin egen potential samt att utöva sina rättigheter
              och fullfölja sina skyldigheter.
            </seg>
            <seg n="b002dee4">
              Medborgarna ska ha ett så stort inflytande som möjligt över förhållanden
              som påverkar deras egen tillvaro. Förvaltningspolitikens uppgift
              och mål är att uppnå detta och leva upp till de demokratiska ideal
              vi alla är eniga om. En effektiv förvaltning är dock ett viktigt
              medel för att nå regeringens övergripande mål om en hållbar tillväxt
              och fler jobb i fler och växande företag. Jag upplever att vi
              är väldigt eniga om detta brett, i alla partier i den här kammaren.
              Oppositionen reserverar sig, men jag upplever som sagt att vi
              ändå är rätt så eniga.
            </seg>
            <seg n="b5961206">
              Om vi då är eniga om förvaltningspolitikens inriktning på lång
              sikt att den ska vara effektiv, rättssäker och ha ett tydligt
              medborgarperspektiv kan jag inte se att vi är lika eniga om förvaltningspolitiken
              och hur vi ska styra statens myndigheter och förvaltning på kort
              sikt. Tvärtom tycker jag att vänsterpartiernas förvaltningspolitik
              är väldigt oansvarig gentemot de statliga myndigheterna och inte
              minst gentemot de statligt anställda på kort sikt.
            </seg>
            <seg n="5c4ac346">
              Stefan Attefall pratade i sitt anförande tidigare om att man
              i vänsterpartiernas budgetalternativ vill ha myndighetsbesparingar
              på 2,8 miljarder på två år. Det är allvarligt, men det mest lömska
              i denna besparing är att man gör en indragning av myndigheternas
              anslagssparande. Det är 730 miljoner 2011 och 710 miljoner 2012.
              Totalt är det 1,4 miljarder på två år, bara i indragning av anslagssparande.
              Detta är lite lömskt, för det är en ofarlig besparing. Man smetar
              ut den över alla myndigheter, och man behöver inte specificera
              eller stå till svars inför lokala fackklubbar som undrar varför
              just de ska drabbas av neddragning. Neddragningarna finns dock
              där, annars är det luft i oppositionens budget.
            </seg>
            <seg n="5d50e6e0">
              Det som är tydligt och viktigt för kammaren och åhörarna att
              se är att det om man gör en indragning av anslagssparande kortsiktigt
              bara är förvaltningsanslaget myndigheterna kan ta av. Av förvaltningsanslaget
              är det på kort sikt bara kostnader för anställda som går att påverka.
              Jag kan dela oppositionens förslag om ett myndighetsbesparingsprogram
              där man utöver de siffrorna jag nämnt lägger 400 miljoner 2012.
              Det är på två års sikt ett bra program som innebär att man ska
              minska lokalkostnaderna, till exempel. Men när man på kort sikt
              gör anslagssparandet är det mot de anställda det kommer att slå.
            </seg>
            <seg n="bdc5799a">
              Agneta Gille pratade vackert om att man ska ha en rättssäker
              och effektiv service åt medborgarna, men hur förbättrar ett anslagssparande
              en indragning av förvaltningsanslaget myndigheternas möjlighet
              att ge en rättssäker och effektiv service åt medborgarna? Man
              drar ju in pengarna. Agneta Gille pratade om att man skulle ta
              till vara de statligt anställdas kompetens, men hur tar man till
              vara de statligt anställdas kompetens om man skickar ut dem? Man
              tvingar statliga myndigheter att dra ned på antalet anställda.
              Detta är frågor jag hoppas kan bli besvarade i denna debatt.
            </seg>
          </u>
          <note n="2e5ba007">
            Jag yrkar bifall till förslaget i betänkandet och avslag på reservationen.
          </note>
          <note type="speaker" n="8ea1a0d4">
            Anf. 14 AGNETA GILLE (s) replik:
          </note>
          <u who="agneta_gille_8d40fa" xml:id="i-37cec27d8320c96c-1" n="b224d87f">
            <seg n="5ad42787">
              Fru talman! Jag stod i talarstolen och överskred min talartid
              med en minut, så jag hade 11 minuter. Jag berättade vad vi vill
              och vad vi har för politik när det gäller detta, och jag markerade
              de olika delarna tydligt.
            </seg>
            <seg n="9996f19b">
              Vi är i opposition. Jag tycker att det är lite intressant att
              majoriteten står här och inte med några ord beskriver sin egen
              politik utan på något sätt sätter sig i oppositionsställning.
              Det är jag och vi som är opposition. Det är vi som markerar och
              talar om vad vi skulle vilja göra om vi hade regeringsmakten.
              Vi markerar och berättar om vår politik. Men vad vill ni? Vad
              har Roger Tiefensee för förslag på åtgärder och förbättringar?
              Jag skulle vilja veta vilket mål som finns i förvaltningspolitiken.
              Kan du beskriva det för oss här i kammaren i dag?
            </seg>
          </u>
          <note type="speaker" n="34212170">
            Anf. 15 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-fccc585faf915639-1" n="e5dc4aa0">
            <seg n="180498c4">
              Fru talman! Jag kan läsa upp målet i förvaltningspolitiken, så
              finns det i kammarens protokoll. Målet är en innovativ och samverkande
              statsförvaltning som är rättssäker och effektiv, har väl utvecklad
              kvalitet, service och tillgänglighet och som därigenom bidrar
              till Sveriges utveckling och ett effektivt EU-arbete. I detta
              med service, kvalitet och tillgänglighet har du medborgarperspektivet.
              Jag upplever att vi är väldigt eniga om inriktningen och medborgarperspektivet.
              Statens förvaltning ska vara rättssäker och effektiv.
            </seg>
            <seg n="8a192c5d">
              Det jag lyfte upp och det jag tycker är intressant att få en
              diskussion med Agneta Gille om är att Agneta Gille säger att de
              är i opposition. Ja, men ni har ändå ett förslag i er budget,
              som ni går till val på, som innebär att ni ska dra in 2,8 miljarder
              genom myndighetsbesparingar. Jag lyfte specifikt upp de 1,4 miljarderna
              i anslagsbesparingar på två års sikt. Vilka statligt anställda
              och vilka myndigheter är det som ska drabbas av dessa anslagsbesparingar?
              Det tror jag är viktigt att få fram. Agneta Gille nämnde inte
              detta. Jag vet inte om det är utanför ert mål för förvaltningspolitiken,
              men det är ändå ett väldigt konkret exempel på det som kommer
              att drabba statlig förvaltning och statligt anställda på kort
              sikt.
            </seg>
          </u>
          <note type="speaker" n="19482402">
            Anf. 16 AGNETA GILLE (s) replik:
          </note>
          <u who="agneta_gille_8d40fa" xml:id="i-37cec27d8320c96c-2" n="b224d87f">
            <seg n="b898a435">
              Fru talman! Om bara Roger Tiefensee hade lyssnat på mitt anförande
              och lyssnat på vad jag hade att säga om den förvaltningspolitiska
              propositionen, som jag lyfte fram med vad vi har för mål i vår
              motion, hade han också sett och hört att vi har olika förslag.
              Vi har strukturerat upp en mängd olika förslag som vi tycker är
              viktiga att jobba med, som är tydliga och konkreta och där det
              också finns besparingsmöjligheter.
            </seg>
            <seg n="3c713c1c">
              Det handlar inte om att göra sig av med personal, men tänk om
              man inom statlig förvaltning kunde samverka lite bättre! Tänk
              om man kunde se till att få ett direktiv, om man hade en regering
              som vågade ta beslut och en majoritet som vågade driva på så att
              den statliga förvaltningen kunde effektiviseras på ett bättre
              sätt. Det handlar om samordning, att hitta nya former och att
              hitta nya möjligheter med Internet, vilket vi lyfter fram. Det
              är sådana saker man måste börja jobba med.
            </seg>
            <seg n="030480ce">
              Om ingen driver denna fråga händer heller ingenting, utan då
              står man och stampar. Då står också hela förvaltningen och kostar
              samma summa pengar men utvecklas inte i den riktning man vill,
              nämligen för medborgaren i centrum och för medborgarens bästa.
              Det är det som är viktigt. Dessutom skulle jag när det gäller
              budgetarna från när Centerpartiet var i opposition kunna säga:
              Vilka besparingar hade ni då? Vi har på den rödgröna sidan kompetens
              om vad ni har lagt för besparingskrav tidigare. Då fanns det från
              Centerpartiet höga besparingskrav för den statliga förvaltningen,
              medan du nu står och kritiserar precis detta. Det är alltså någonstans
              det inte stämmer.
            </seg>
            <seg n="40fbde06">
              Dessutom har jag nu lyssnat till tre anföranden från Alliansens
              sida, och det spretar väldigt mycket. Jag skulle alltså vilja
              ha en enhetlig kommentar, och jag måste säga att de mål ni har
              målat upp är väldigt luddiga.
            </seg>
          </u>
          <note type="speaker" n="778901d0">
            Anf. 17 ROGER TIEFENSEE (c) replik:
          </note>
          <u who="roger_tiefensee_5248fd" xml:id="i-fccc585faf915639-2" n="e5dc4aa0">
            <seg n="ccb33d20">
              Fru talman! Jag lyssnade nogsamt på Agneta Gilles anförande.
              Det ni i ert budgetalternativ kallar ett myndighetseffektiviseringsprogram,
              där ni har budgeterat 400 miljoner i besparing 2012, tycker jag
              precis som jag sade i mitt anförande är sympatiskt och rimligt.
              Det är på två års sikt, och det handlar mycket om att effektivisera,
              samordna och minska lokalkostnader.
            </seg>
            <seg n="40bb69eb">
              Då återstår dock av det jag lyfte fram 1,4 miljarder i indragning
              av anslagssparande från myndigheter på två års sikt. På kort sikt
              finns inget annat att ta av än förvaltningsanslaget. På kort sikt
              kan du inte göra några förändringar av lokalkostnader och så vidare.
              Det kommer att gå rakt på antalet anställda. Den fråga Agneta
              Gille kan passa på att svara på gäller vilka anställda i statliga
              myndigheter som ska få lämna myndigheterna och vilka statliga
              myndigheter som ska pekas ut för anslagsindragningar. Det går
              inte att få in 1,4 miljarder att använda till andra saker i budgeten
              utan att det får effekter i verkligheten. Det kommer att gå ut
              över de statligt anställda. Det är vad jag hoppas att den här
              debatten kan klargöra.
            </seg>
          </u>
          <note type="speaker" n="12cc3ba4">
            Anf. 18 NINA LUNDSTRÖM (fp):
          </note>
          <u who="unknown" xml:id="i-d0eabd9301c8bf11-0" n="5c7bd74f">
            <seg n="29427ee3">
              Fru talman! Jag vill börja med att yrka bifall till förslaget
              i utskottsbetänkandet och avslag på motionen. En följdmotion har
              ju väckts med anledning av propositionen.
            </seg>
            <seg n="d4e2e4a5">
              När det gäller motionens krav på ett nytt förslag till förvaltningspolitik
              behandlas övervägande delen av motionens innehåll i propositionen.
              Några av de områden som tas upp i motionen behandlades även i
              motionsbetänkandet 2009/10:FiU25 Statlig förvaltning .
            </seg>
            <seg n="21985162">
              Utskottsmajoriteten välkomnar propositionen Offentlig förvaltning
              för demokrati, delaktighet och tillväxt , som tydliggör att förvaltningen
              har en central roll i utvecklingen av Sverige. Även EU:s arbete
              berörs i propositionen.
            </seg>
            <seg n="4e38ee4e">
              En rättssäker och effektiv förvaltning stärker demokratin. Medborgarna
              ska ha förtroende för och känna tillit till dem som arbetar inom
              svensk statsförvaltning. Bemötandet av allmänheten ska kännetecknas
              av värdighet och respekt. Ämbetsmannarollen är också demokratins
              väktares roll. En välfungerande förvaltning är grunden för att
              nå en hållbar tillväxt och är en viktig del i regeringens och
              Alliansens politik.
            </seg>
            <seg n="b1c5d10e">
              Regeringen föreslår att riksdagen godkänner ett nytt mål för
              förvaltningspolitiken. Utskottet konstaterar att det föreslagna
              målet är mer konkret än tidigare mål. Utskottet vill erinra om
              att tidigare uttalanden om att målet kan preciseras och utvecklas
              nu fullföljs. Dessutom är det ett tillståndsmål, vilket också
              välkomnas.
            </seg>
            <seg n="356e1a4d">
              Förvaltningspolitiken rör många delar av den statliga verksamheten,
              inte endast utgiftsområde Samhällsekonomi och finansförvaltning.
              Resultat från en mängd områden måste bedömas genom att resultaten
              från olika områden följs upp.
            </seg>
            <seg n="0163ce27">
              Det nya målet ges följande lydelse jag upprepar det eftersom
              målet har tagits upp i debatten: En innovativ och samverkande
              statsförvaltning som är rättssäker och effektiv, har väl utvecklad
              kvalitet, service och tillgänglighet och som därigenom bidrar
              till Sveriges utveckling och ett effektivt EU-arbete.
            </seg>
          </u>
          <note n="dd5fc4bc">
            I propositionen behandlas förslag eller delar av förslag från
            flera olika utredningsbetänkanden, rapporter och promemorior.
            Bland dem finns Ansvarskommittén, Förvaltningskommittén, Styrutredningen
            och Stabsutredningen.
          </note>
          <u who="unknown" xml:id="i-155c2932b00f446f-0" n="5c7bd74f">
            <seg n="8e11a0b5">
              Konstitutionsutskottet har yttrat sig till finansutskottet och
              tar i sitt yttrande upp frågor som berörs i följdmotionen. Konstitutionsutskottet
              redovisar sina tidigare ställningstaganden och vidhåller dem samt
              ställer sig bakom regeringens bedömningar. Utskottet avstyrker
              motionen i alla dess delar.
            </seg>
            <seg n="6f988165">
              Fru talman! En väsentlig fråga gäller de myndigheter som har
              betydande intäkter från försäljning. Den berörs i propositionen
              på s. 154157. Där sägs, och i lagen anges, att lagen inte gäller
              för handlingar som en myndighet tillhandahåller i sin affärsverksamhet.
              I de fallen påverkar således inte lagen förhållandena. Det kan
              vara på sin plats att påminna om att regeringen anser att statliga
              myndigheter bör som regel inte sälja varor och tjänster på marknaden.
              Det framgår av propositionen på s. 61. I propositionen framhålls
              vidare att riksdagen nyligen har beslutat om nya regler i konkurrenslagen.
            </seg>
            <seg n="38679f88">
              Det är medborgarna och företagen som ytterst avgör om förvaltningen
              har god service och kvalitet i sina tjänster. Det framgår av propositionen
              på s. 58.
            </seg>
            <seg n="039757f2">
              Regeringen avser att vidta ytterligare åtgärder som kan bidra
              till mer förutsägbara och kortare handläggningstider i myndigheterna.
              Det framgår av propositionen på s. 5860.
            </seg>
            <seg n="ada74474">
              När det gäller digital samordning av myndigheter gentemot företagare
              bör det påminnas om den så kallade kontaktpunkt som inrättats
              som en del av det svenska genomförandet av tjänstedirektivet.
              Det framgår av propositionen på s. 6970. Kontaktpunkten har integrerats
              i den befintliga portalen verksamt.se, som Tillväxtverket, Bolagsverket
              och Skatteverket har tagit fram. Jag vill uppmana till att besöka
              www.verksamt.se. Där finns information för den som funderar på
              att starta företag, som driver företag, som utvecklar företag
              och som vill avveckla företag.
            </seg>
            <seg n="22175ea0">
              Regeringen redovisar även att E-delegationen har sedan i december
              2009 övergått i en ny fas. Det framgår av propositionen på s.
              69. Man avser att ta fram och utveckla vägledningar för e-förvaltning
              och belysa frågor om myndigheternas ansvar för att utveckla e-tjänster.
              Bland annat ska en vägledning tas fram för samverkan där det slås
              fast att öppna standarder är förstahandsval, att öppen programvara
              alltid ska övervägas vid val av lösning och att all programvara
              ska utvärderas baserat på den totala ägandekostnaden.
            </seg>
            <seg n="0e00a811">
              När det gäller motionsförslaget om att utveckla Regeringskansliet
              kan det erinras om att i propositionen på s. 100101 påtalas att
              en översyn av Regeringskansliet bör göras. Konstitutionsutskottet
              har i sitt yttrande framhållit att det inte är riksdagens uppgift
              att fatta beslut i frågor som rör Regeringskansliets organisering.
            </seg>
            <seg n="ba208ca5">
              Beträffande ökad samordning av inköp anförs i propositionen på
              s. 9295 att det finns ett fortsatt behov av centraliserad inköpssamordning.
              Regeringen menar att statsförvaltningen kan effektiviseras och
              medel sparas genom att centralisera vissa administrativa förfaranden.
            </seg>
            <seg n="9278fdeb">
              På s. 88 i propositionen påtalas också att myndigheterna bör
              pröva om den administrativa stödverksamheten ska utföras i samverkan
              eller i annan regi i syfte att öka effektiviteten.
            </seg>
            <seg n="bb3b812e">
              När det gäller statens grepp om den nationella informationsförsörjningen
              påtalas att det bör tas fram en strategi för statens styrning
              inklusive vilken informationsförsörjning som behövs för att staten
              ska kunna bedriva en långsiktig och samlad styrning av den kommunala
              sektorn. Det framgår av propositionen på s. 82.
            </seg>
            <seg n="e86581c6">
              Beträffande staten som arbetsgivare anförs på s. 121 att det
              är angeläget att de statliga arbetsgivarna arbetar strategiskt
              med sin kompetensförsörjning.
            </seg>
            <seg n="e711036b">
              I betänkande 2009/10:FiU2 erinrade utskottet om sitt tidigare
              uttalande om att det är viktigt att myndigheternas lokalförsörjning
              är effektiv. Därmed avstyrktes den aktuella motionen.
            </seg>
            <seg n="265d70ac">
              När det gäller motionens redovisning av ett antal tidigare förslag
              om myndighetsförändringar kan konstateras att dessa förslag tidigare
              har avslagits av riksdagen, nämligen 2009/10:FiU1 och 2009/10:JuU1.
            </seg>
            <seg n="54ea4edf">
              Därmed, fru talman, hoppas jag att jag har kunnat redogöra för
              en del av de förslag som faktiskt finns i propositionen och med
              sidhänvisningar.
            </seg>
          </u>
          <note n="f932f03d">
            Överläggningen var härmed avslutad.
          </note>
          <note n="ab01ffeb">
            10 § Barn under 15 år som misstänks för brott
          </note>
          <note n="7ff40083">
            Föredrogs
          </note>
          <note type="speaker" n="4e2f646b">
            Anf. 19 KERSTIN HAGLÖ (s):
          </note>
          <u who="kerstin_haglo_e26e6d" xml:id="i-d9bb2af396a52ef3-0" n="4a688265">
            <seg n="c2f90c7f">
              Fru talman! I dagens debatt behandlar vi justitieutskottets betänkande
              och regeringens proposition Barn under 15 år som misstänks för
              brott och vår gemensamma rödgröna motion. Med anledning av den
              motionen har vi också en gemensam reservation, som jag här och
              nu yrkar bifall till.
            </seg>
            <seg n="4bc33339">
              Förutom frågan om tvångsvisa drogtest, som jag ska återkomma
              till, innebär lagförslaget att när barn under 15 år misstänks
              för allvarliga brott ska som huvudregel alltid detta utredas av
              polis. Polisen ska också kunna utreda mindre allvarliga brott
              som har inneburit antingen en allvarlig integritetskränkning för
              offret eller stor ekonomisk skada. Genom lagförslaget stärks också
              brottsoffrets ställning, och det tycker vi är bra.
            </seg>
            <seg n="3a1772c0">
              Det blir också tydligare regler. Socialtjänsten ska hos polisen
              begära att en utredning inleds om ett barn under 15 år kan misstänkas
              för ett brott och utredningen kan antas ha betydelse för att avgöra
              socialtjänstens insatser för barnet. Det gäller då främst brott
              som äventyrar den unges hälsa och utveckling eller om det är ett
              led i en upprepad brottslighet.
            </seg>
            <seg n="f3dc5caa">
              Barnets rättssäkerhet stärks genom att ett juridiskt biträde
              för barnet ska förordnas i större utsträckning. Detta tycker vi
              är bra, och det är också ett krav som vi rödgröna har ställt.
              Alla utredningar ska bedrivas med särskild skyndsamhet, det vill
              säga att utredningarna ska vara klara inom tre månader.
            </seg>
            <seg n="32cbae16">
              Fru talman! Vi inom De rödgröna har inget emot att fler utredningar
              görs av polisen om ett barn under 15 år misstänks för brott. Men
              vi är väl medvetna om att många brott också utreds i dag enligt
              § 31 i lagen om unga lagöverträdare. Det visar inte minst Brottsförebyggande
              rådets rapport, Barn som begår brott , som kom 2007. Den gällde
              polisens hantering av misstänkta personer under 15 år. Det man
              kom fram till var att knappt hälften av de brotten är stöld och
              snatteri och att de utreds i de allra flesta fall, medan mer allvarliga
              brott som grov misshandel och narkotikarelaterade brott som begås
              av barn under 15 år utreds i ännu större utsträckning. Och de
              brott som utreds allra mest är brott som har med rån att göra.
            </seg>
            <seg n="f3b33b4e">
              Det finns inom några av de 21 polismyndigheterna ett väl upparbetat
              och gott samarbete där socialtjänst, åklagare och vårdnadshavare
              ser till att barn, ungdomar och anhöriga får stöd och fler tidiga
              insatser. Exempelvis i Värmdö och Eslövs kommuner samverkar man,
              och samverkan bygger på samsyn och också att man finns under samma
              tak.
            </seg>
            <seg n="e2996ef2">
              Det som ändå är oroväckande i Brås rapport är att Rikspolisstyrelsens
              riktlinje att varje polismyndighet ska sluta avtal med socialtjänsten
              i kommunerna om hur man ska arbeta med § 31-utredningar inte finns
              i någon polismyndighet. Detta har regeringen inte brytt sig om
              att följa upp, vilket är anmärkningsvärt. Om regeringen hade tagit
              Brås rapport på allvar, sett till att de här avtalen hade skrivits
              och om socialtjänst och åklagare med flera hade suttit ned vid
              bord och samtalat om hur man ska samverka kring barn är jag övertygad
              om att vi inte hade haft detta lagförslag på vårt bord i dag.
            </seg>
            <seg n="8f750f8e">
              Anmärkningsvärt är också, om vi går tillbaka till den debatt
              vi hade här i kammaren för en tid sedan om Riksrevisionens rapport
              som gällde granskningar av handläggningstider när det gäller unga
              lagöverträdare, att Riksrevisionen kommit fram till att det är
              betydligt längre handläggningstider än vad den lagstadgade tidsgränsen
              medger. Inte heller skyndsamhetskravet var uppfyllt. Vi såg också
              en tendens att återfallsbrotten bland unga ökar. Varken regeringen
              eller de ansvariga myndigheterna lever upp till de mål och krav
              som vi här i riksdagen har fattat beslut om.
            </seg>
            <seg n="29f7a975">
              Vi menade i debatten som hölls med anledning av Riksrevisionens
              rapport att styrning och uppföljning från regeringens sida har
              brustit och att regeringen måste vidta de åtgärder som Riksrevisionen
              pekar på. Vi vann inte den omröstningen här i riksdagen.
            </seg>
            <seg n="b09ee919">
              Varför tar jag då upp detta i dagens debatt? Jo, just med anledning
              av att dagens debatt också handlar om ett lagförslag där det ställs
              krav på polisen att utreda i större omfattning, och det ska då
              ske skyndsamt och utredningen ska vara klar inom tre månader.
              Mot bakgrund av hur det i dag ser ut under den borgerliga regeringen
              finns det all anledning att höja ett varningens finger för att
              tidsfristen på tre månader inte kommer att kunna hållas. Det är
              förödande för unga som begår brott att vänta och eventuellt bli
              kvar i sitt destruktiva liv därför att vuxenvärlden sviker från
              att reagera snabbt och sätta gränser, gränser som kan reparera
              och ge trygghet på vägen bort från ett destruktivt liv. Och för
              brottsoffret innebär det ett onödigt lidande i väntan på att målet
              blir avgjort.
            </seg>
            <seg n="644724ad">
              Fru talman! Jag tänker nu lämna debatten om förslaget att barn
              som misstänks för brott ska utredas i större utsträckning än tidigare
              och gå över till en annan del av förslaget som vi i dag har på
              vårt bord. Det gäller drogtest i form av kroppsbesiktning. Det
              är här vi rödgröna har en reservation och vill att denna del i
              lagförslaget avslås av riksdagen.
            </seg>
            <seg n="dcd9e514">
              Regeringen har föreslagit att polisen ska ges möjlighet att tvångsvis
              drogtesta barn under 15 år, vilket också majoriteten i justitieutskottet
              har ställt sig bakom. Med detta ställningstagande visar den moderatledda
              regeringen och utskottsmajoriteten en respektlöshet, främst mot
              barn men också en respektlöshet mot Lagrådet och experternas avstyrkan
              av drogtester på barn under 15 år. Vi delar Lagrådets uppfattning
              att förslaget inte motsvarar de krav som proportionalitetsprincipen
              ställer. Förslaget till tvångsvisa drogtester på barn under 15
              år innebär en inskränkning av det i regeringsformen föreskrivna
              skyddet mot påtvingade kroppsliga ingrepp. För att en sådan rättighetsinskränkning
              ska få göras krävs det att inskränkningen inte går utöver vad
              som är nödvändigt med hänsyn till ändamålet och det som har föranlett
              inskränkningen.
            </seg>
            <seg n="fd16f197">
              Lagrådet pekar i sin skrivelse på den kränkning det innebär för
              ett barn att behöva lämna ett urinprov inför främmande människor.
              Hur känns det för ett barn på 14 år, som eventuellt har rökt hasch,
              att tas med till polisstation eller sjukhus av polis för att lämna
              urinprov och vara utlämnad i ett tillstånd där känslorna inte
              riktigt finns med, då man som barn mest av allt behöver trygghet,
              omtanke och omvårdnad, då man är i ett rus och kanske också berusad
              av alkohol? Det är samma sak om ett barn hittas redlöst berusat
              som om det hittas drogpåverkat, man är inte kontaktbar just då.
              Man försätts i en situation där polisen har möjlighet att ta med
              en till polisstation eller sjukhus, detta också utan att vårdnadshavare
              eller någon annan vuxen som har ansvaret för fostran behöver kontaktas.
            </seg>
            <seg n="7ebce708">
              Att bekämpa droger är en av de allra viktigaste åtgärderna för
              att förhindra utslagning och kriminalitet. Därför är det också
              viktigt med tidig upptäckt och vuxna som reagerar och agerar för
              att vi ska kunna ge de här tidiga insatserna till våra barn. Samtidigt
              är det så viktigt på vilket sätt vi vuxna tar oss an drogproblematiken,
              att vi bygger förtroende och tillit och visar: Jag bryr mig, jag
              är orolig för dig. Det är därför ledande experter i dag, till
              exempel på Maria Ungdom, just arbetar med att bry sig, med respekt
              för barnen och med värme, trygghet och krav.
            </seg>
            <seg n="8b96245d">
              Drogtester görs i dag, enligt den lagstiftning som finns, med
              vårdnadshavarens och den unges samtycke. Man måste inse att detta
              är en process, att det handlar om motivation. Det handlar om att
              ge motivation till barnet och det kan handla om motivation även
              till föräldrarna. Men att just föräldrarna, vårdnadshavaren, finns
              med och medverkar från början är en av nyckelfaktorerna för att
              kunna gå vidare i denna process.
            </seg>
            <seg n="73c8791e">
              Drogproblematiken är ofta också en del av en större problematik,
              och det är nästan alltid nödvändigt att analysera barnets hela
              situation och att stötta det inom ett flertal områden. Tyvärr
              väljer regeringen i sitt förslag att fästa alltför stort fokus
              på polisens möjlighet att göra drogtest tvångsvis utan närvaro
              av och information till föräldrar, vårdnadshavare eller annan
              vuxen som står nära barnet.
            </seg>
            <seg n="3a51b191">
              Tvångsvisa drogtester på det sätt som regeringen föreslår är
              fel väg att gå. En av riskerna är att förtroendet för vuxenvärlden
              minskar och därmed också viljan hos barnet att ta emot hjälpen.
            </seg>
            <seg n="dd1ce0f9">
              Vi är inte emot drogtester, men de ska ske på det sätt som det
              i dag ges möjlighet till i den lagstiftning vi har, via samtycke.
              Låt mig upprepa att processen kan vara lång både för föräldrarna
              och för barnet men att ge det tid är nödvändigt för att få i gång
              motivationen.
            </seg>
            <seg n="4aadbb58">
              Fru talman! Att vara hård mot de mjuka och mjuk mot de hårda
              är regeringens och utskottsmajoritetens förslag. Man tar inte
              fasta på det man borde, nämligen tillgången på narkotika, organiserad
              brottslighet, ekobrottslighet och narkotika på Internet.
            </seg>
            <seg n="0f54ad41">
              Vi har valt att vara hårda mot de hårda i vår politik. Därför
              har vi också lagt fram ett antal förslag vad gäller ekobrottslighet,
              organiserad brottslighet och narkotika på Internet.
            </seg>
            <seg n="18909fe3">
              Dessutom har vi valt att vara mjuka mot de mjuka, barnen. Det
              gör vi genom en politik som har kvar medmänsklighet, solidaritet,
              rättvis fördelningsekonomi och förebyggande arbete så att barn
              och ungdomar inte ska tappa sin kompass och irra ut på fel vägar.
            </seg>
            <seg n="8a000887">
              Den moderatledda regeringen har ökat klyftorna katastrofalt.
              När mamma eller pappa inte har ett jobb att gå till, när ungdomar
              inte får jobb vi är snart uppe i 30 procents ungdomsarbetslöshet
              när barnfattigdomen fördubblas, när pappa blir utförsäkrad, när
              skolklasserna blir större, när det bli färre vuxna i skolan, när
              mobbningen ökar enligt Skolverkets rapporter och när kommuner
              och landsting inte får de pengar som de så väl behöver till vår
              gemensamma välfärd är det klart att det drabbar våra barn och
              ungdomar.
            </seg>
            <seg n="66f72857">
              Det finns andra vägar att gå. Man kan stärka föräldrastödet och
              ge ideella föreningar möjlighet att växa med idrott och kultur.
              Det är mötesplatser för våra unga där de möter vuxna som också
              är förebilder. Vi behöver möten mellan generationerna.
            </seg>
            <seg n="6163b28a">
              Det är våra barn och ungdomar som får betala skattesänkningarna
              på nu snart 100 miljarder.
            </seg>
            <seg n="c519a93e">
              Fru talman! Vi väljer att sätta barn och ungdomar före skattesänkningar
              till dem som redan har det gott ställt. Vi väljer att våga se
              att barn och ungdomar som är på glid behöver social omsorg, trygghet,
              tolerans, kärlek och vuxna som reagerar och agerar. När ett barn
              misstänks använda droger ska enbart misstanken leda till åtgärd.
              Vi vuxna ska reagera och agera, och barnet ska få stöd och hjälp.
              Det finns inga läktarplatser för oss vuxna, oavsett om vi är lärare,
              poliser, fritidsledare, fältassistenter eller föräldrar. Lagen
              är tydlig; vuxna har en skyldighet att anmäla när ett barn far
              illa.
            </seg>
            <seg n="5d92092f">
              Alliansen vill införa en lagstiftning om tvångsvisa drogtester.
              Detta riskerar att göra barnet illa, stöta bort barnet och leda
              till en misstro mot vuxenvärlden. Regeringen och utskottsmajoriteten
              väljer konfrontation före motivation. Man väljer kränkning före
              respekt. Man väljer tvång före frivillighet. Man väljer att själv
              sätta sig som expert före Lagrådet och andra experter som har
              uttalat sig om detta. Man väljer att vara hård mot de mjuka, våra
              barn.
            </seg>
          </u>
          <note n="a7c57bee">
            I detta anförande instämde Maryam Yazdanfar, Margareta Persson
            och Christer Adelsbo (alla s) samt Lena Olsson (v).
          </note>
          <note type="speaker" n="cd251513">
            Anf. 20 LENA OLSSON (v):
          </note>
          <u who="lena_olsson_010079" xml:id="i-517bc1ef001da7a5-0" n="842f4883">
            <seg n="1de75e8d">
              Fru talman! Vi debatterar i dag betänkandet om barn under 15
              år som misstänks för brott. Jag instämmer i allt det som Kerstin
              Haglö sade på ett mycket bra sätt. Jag yrkar också bifall till
              reservationen och koncentrerar mig på den eftersom vi inte har
              någon annan åsikt i de övriga delarna.
            </seg>
            <seg n="3aa94da7">
              Det mesta i frågan är redan sagt. Jag vill dock göra ett inlägg
              om barns förtroende till vuxenvärlden. Jag har egen erfarenhet
              av hur det är att ha noll tilltro till vuxenvärlden och myndigheterna,
              och min erfarenhet vägleder mig. Att med tvång drogtesta barn
              kommer att leda till att problemet döljs ännu mer och blir svårare
              att upptäcka.
            </seg>
            <seg n="028161da">
              För oss i Vänsterpartiet är det viktigt att vara mjuk mot de
              mjuka, precis som Kerstin sade. Våra barn är det viktigaste vi
              har. Vi vet att tilltron till vuxenvärlden är viktig för alla
              barn.
            </seg>
            <seg n="e5e54a6b">
              Vad kommer förslaget att leda till? Vi i Vänsterpartiet menar
              att det inte löser problemen. Det blir i stället svårare att komma
              till rätta med ungas droganvändande till exempel. Unga med drogproblem
              har ofta en större problematik runt sig som man bör titta närmare
              på och analysera om man verkligen vill hjälpa. I regel behöver
              vi stötta dessa barn på alla möjliga sätt och på alla möjliga
              områden. Det är därför tilltron till vuxenvärlden och hur vi som
              vuxna beter oss är så viktigt.
            </seg>
            <seg n="6adfd3d6">
              Tittar man på remissvaren är vi långt ifrån ensamma att tycka
              så här. Vi vet att det är många som instämmer i kritiken. UNF
              ser allvarligt på förslaget att tvångstesta barn och skriver:
              Vi anser att förslaget att under tvång kunna drogtesta barn strider
              mot grundlagen och kan motverka det drogförebyggande arbetet.
            </seg>
            <seg n="47766d32">
              Det talas också mycket om socialtjänsten och dess ansvar. Jag
              passar på att fråga majoriteten: Vad får socialtjänsten för verktyg
              för att komma till rätta med bland annat ungas drogproblem och
              ungas kriminalitet?
            </seg>
            <seg n="37e0c4cf">
              I 90 procent av landets kommuner har antalet utbetalda försörjningsstöd
              ökat med i snitt 40 procent. Om socialtjänsten ska kunna arbeta
              under rimliga villkor med att komma till rätta med unga som misstänks
              ha drogproblem eller vara kriminella måste man få förutsättningar
              att klara denna uppgift. Socialtjänsten är viktig, precis som
              föräldrarna, men kanske ännu viktigare för de barn som får problem
              och inte har stöttning hemifrån.
            </seg>
            <seg n="b2c24d58">
              Jag tycker att ni är skyldiga att ge oss svar på varför ni lade
              ned Mobilisering mot narkotika. Varför lade ni ned projektet MVG,
              Motverka våld och gäng?
            </seg>
            <seg n="c084b4a9">
              Att förebygga är tydligen inget för Alliansen. Hur tänker ni?
            </seg>
            <seg n="f4ab0231">
              Det behövs personal på dagis. Det behövs stöttning för föräldrar
              som har problem. Det behövs skolor och fritidshem. Det är så man
              måste förebygga. Det är det viktigaste vi kan göra för att komma
              till rätta med detta.
            </seg>
            <seg n="7985c911">
              Alla vi som sitter i den här kammaren vet att stora ekonomiska
              klyftor är grogrunden till kriminalitet och missbruk. De unga
              måste ha framtidshopp. Det kan man inte se så mycket av i dag.
              De ekonomiska klyftorna har ökat under er regeringsperiod. Det
              har vi sett i rapporter om barnfattigdom. Ni har skyldighet att
              svara på hur ni ska förebygga och varför ni har lagt ned MVG.
              Kan ni förstå att inte alla föräldrar och barn har de förutsättningarna
              att det är självklart att föräldrar ställer upp? Det vet jag av
              egen erfarenhet.
            </seg>
          </u>
          <note n="404d4b15">
            I detta anförande instämde Maryam Yazdanfar, Margareta Persson,
            Christer Adelsbo och Kerstin Haglö (alla s).
          </note>
          <note type="speaker" n="fee18c78">
            Anf. 21 JOHAN PEHRSON (fp):
          </note>
          <u who="johan_pehrson_93d767" xml:id="i-e0d468e3b542e7eb-0" n="731f87a7">
            <seg n="628294d5">
              Fru talman! Nästa vecka går många barn i Sverige på sommarlov
              ett välförtjänt sommarlov efter ännu ett läsår då de förhoppningsvis
              har fått gå i en skola som levererar kunskap och framtidsmöjligheter.
            </seg>
            <seg n="7660edd6">
              Som har påpekats har de unga många olika livschanser. Det är
              verkligen inte rättvist. Många barn får åka på semester och en
              del får åka på kollo för att föräldrarna ser till att de får göra
              det. Vissa barn lämnas vind för våg hemma. För vissa barn kommer
              kanske den här sommaren att bli steget in i en alltmer fördjupad
              brottslighet. En del unga kommer att förstöra bara för sig själva.
              De kommer att skada sig själva och därmed många andra, men för
              en del är det, som jag sade, ett kliv in i brottslighet.
            </seg>
            <seg n="b775c7d9">
              Från regeringshåll har man lagt fram en proposition som tar sikte
              på att möta dessa problem och se till att chanserna förbättras
              något för de unga som halkar snett tidigt. Vi tror att tidiga
              och tydliga insatser är den största hjälp vi kan ge de unga som
              far illa och hamnar i någon typ av brottslighet.
            </seg>
            <seg n="2a039f99">
              Någon nämnde orättvisor. Livet är väldigt orättvis på många sätt,
              men det kanske är mest rättvist i Sverige. Om man tittar på hur
              barn har det i världen, Europa och Norden framgår det tydligt
              att Sverige är ett av de bästa länder man kan växa upp i. Vi har
              mvc, bvc, barnbidrag, föräldrapenning, förskolor, skolor och särskolor.
              Vi har barn- och ungdomspsykiatri som nu har fått förkortade handläggningstider
              för att barn ska få hjälp. Vi har socialtjänst som är proaktiv.
              I de flesta kommuner i Sverige finns socialsekreterare ute på
              nätterna för att möta, hjälpa och rädda unga. Vi jobbar också
              aktivt med den breda penseln när det gäller att förebygga. Den
              här regeringen har fokuserat på att arbete är grunden för välfärd.
              Det är grunden för skolan. Det är grunden för att unga ska kunna
              möta en socialsekreterare ute på natten.
            </seg>
            <seg n="4295ea8c">
              Vi har integration och kamp mot drogmissbruk på den breda scenen.
              Jag fick en fråga om Mobilisering mot narkotika. Det var ju ett
              stabsorgan åt den socialdemokratiska regeringen som höll kurser
              och konferenser på engelska om hasch. Det var jättebra. Men arbetet
              mot droger bedrivs i varje stad, varje kommun och varje län. Jag
              har god inblick i det arbetet i Örebro kommun. Det har inte att
              göra med hur man organiserar sig på regeringshåll. Arbetet har
              fortsatt och är minst lika intensivt i dag.
            </seg>
            <seg n="9f3dcb6e">
              Till detta läggs nu denna proposition. Bakgrunden är Barnbrottsutredningen
              , eller egentligen Utredningen om handläggning av ungdomsmål från
              1998. Ja, jag sade 1998. Oppositionen påstår sig ha ett starkt
              engagemang för barn och ett starkt engagemang för att gripa in
              tidigt. Vad hände under era år vid makten? Nu kommer det en proposition
              som skärper synen när det gäller att vidta åtgärder när unga begår
              brott. Det borde ni välkomna, tycker jag. Vi har väl ändå ett
              problem när Brottsförebyggande rådet skriver rapporter som visar
              att ungdomar under 15 år begår rån och att inte alla utreds. Unga
              under 15 år begår misshandelsbrott och det utreds inte. Det leder
              inte till några konsekvenser. Kan vi ha det så? Kan vi stå och
              se på när unga människor förstör sina egna och andras liv utan
              att det utreds så att man kan sätta in åtgärder?
            </seg>
            <seg n="304646e1">
              Propositionen om barn under 15 år som misstänks för brott möter
              ett samhällsproblem. Det visar sig att utredningar inte har gjorts
              och att åtgärder inte har kunnat vidtas. Innehållet är i stort
              att man från polisiärt håll ska utreda särskilt allvarliga brott
              även när den unge är 15 år. Om unga är inblandade i allvarlig
              brottslighet ska det utredas. Det är bra för den unge. Det är
              bra för brottsoffren och det är bra för samhället. Det kan leda
              till sociala åtgärder som hjälper den unge att sluta förstöra
              sitt eget och andras liv. Det handlar också om att man ska kunna
              initiera utredningar och klarlägga vad som har hänt om barnets
              egen utveckling och hälsa är hotad av brottsligheten eller om
              det gäller upprepad brottslighet. Det framgår ju av propositionen
              att mycket unga barn agerar tidigt och blir mycket brottsaktiva
              innan de är 15 år. Om någon begår brott på brott helg efter helg
              är det i stort sett att jämställa med barnmisshandel att inte
              ingripa. De här ungdomarna förstör sina egna och andras liv i
              rasande fart. Nu skapas en tydlig lagreglering som säger att vi
              ska agera. Samhället ska agera. Socialtjänsten ska agera. Polisen
              ska kunna utreda.
            </seg>
            <seg n="6f2f4aa6">
              Om det handlar om stöldgods, gods som har kommit någon tillhanda
              genom brott, ska det också kunna utredas. Man ska dessutom kunna
              utreda om det finns föremål som ska förverkas, till exempel narkotika
              och brottsverktyg som ofta hänger ihop med narkotika. Dessa ska
              kunna förverkas med tvång och man ska kunna utreda hur det ska
              ske. Det är mycket tydliga skärpningar. Varför? Barn ska inte
              ha vapen. Vi ska kunna agera. Vi ser till att det blir lättare.
              Socialtjänsten kan sedan sätta in åtgärder.
            </seg>
            <seg n="6820288e">
              Vi markerar också att det kan finnas fall med särskild betydelse
              där man ska inleda utredningar. Det kan vara av hänsyn till ett
              allmänt intresse eller till ett enskilt intresse. Om det exempelvis
              visar sig att delar av Örebro eller Jönköping plötsligt drabbas
              kraftigt av skadegörelse, klotter och liknande som förstör, inte
              minst för unga som kanske vill vistas på fritidsgården eller skolan,
              ska polisen av allmänt intresse kunna göra utredningar för att
              stoppa det. Det handlar om ungdomar som annars riskerar att dra
              på sig skadestånd på hundra tusen, kanske miljoner kronor som
              de får leva med hela livet.
            </seg>
            <seg n="4b3286a1">
              När det gäller enskilt intresse kanske man ska se till brottsoffren.
              Utredningar som har gjorts har visat att den som har blivit misshandlad
              av någon som är under 15 år har mycket svårare att få ut ersättning.
              Varför ska det vara så? Så kan vi inte ha det. Upprättelsen för
              det enskilda brottsoffret är också viktig. Det skapar vi nu en
              tydligare möjlighet för så att vi får en rättssäker tillämpning
              i hela landet. Det har varit hipp som happ och hur som helst.
              Det har pågått så länge oppositionen regerade. Vi från Alliansen
              har i opposition krävt tidigare och tydligare insatser för att
              hjälpa de unga som hamnar i brottslighet. Med denna proposition
              genomförs det.
            </seg>
            <seg n="3bfbb2ff">
              Vi förstärker också kraven på socialtjänstens medverkan i utredningar.
              Det är inte något fritt valt arbete. Socialtjänsten ska medverka.
              Det ska leda till åtgärder för att rädda unga på glid. Vi skärper
              rättigheten för vårdnadshavare att bli informerade om utredningarnas
              resultat. Det tycker jag är mycket centralt. Föräldrarna bär ju
              ansvaret för sina barn.
            </seg>
            <seg n="838063e1">
              Ibland möter jag personer som säger: Det är sådana problem med
              ungdomarna, jag undrar vad skolan ska göra, vad socialtjänsten
              ska göra, vad fritidsnämnden ska göra. Vad ska politikerna göra?
              Då brukar jag fråga: Vad ska föräldrarna göra?
            </seg>
            <seg n="e89df33b">
              Kan det vara så att föräldrar har en enda viktig uppgift i livet?
              Det är inte att bli riksdagsledamöter. Det är inte att lyckas
              i någon golftävling, inte att göra karriär. Det handlar om att
              ta hand om sina egna barn, att fostra dem, att ge dem en chans
              att bli goda och hyggliga medborgare som får chansen att förverkliga
              sina livsdrömmar. Det är föräldrars viktigaste uppgift.
            </seg>
            <seg n="cf6325ad">
              Här skakar man på huvudet från oppositionens sida, fru talman.
              Det är fantastiskt. Föräldrars viktigaste uppgift är tydligen
              inte att ta hand om sina barn. Det vill jag gärna höra er utveckla
              i en replik sedan.
            </seg>
            <seg n="d2a723c7">
              Detta är det ingen annan som kan göra. Vi kan stödja från skolan.
              Vi kan stödja från socialtjänsten. Vi kan stödja med mvc, bvc,
              barnbidrag, föräldrapenning och så vidare, men föräldrarna har
              ansvaret. Därför har vi också i annan lagstiftning markerat föräldrars
              ansvar. Om ens barn misshandlar andra, om ens barn förstör andras
              egendom är det föräldrarna som har ansvaret, men föräldrarna ska
              också få stöd.
            </seg>
            <seg n="1d8ab04e">
              Sedan kommer vi till frågan om unga som använder narkotika. Jag
              blir förfärad när jag läser att man säljer syntetiska haschkakor
              i godisaffärer i Göteborg. Köp en skumbanan, köp lite hasch och
              en påse chips! Vad är det för Sverige vi lever i? Detta utspelades
              senast i Lund där en affär säljer dessa syntetiska droger.
            </seg>
            <seg n="ef3a6f04">
              Det är så här, fru talman, att den tekniska och kemiska utvecklingen
              går med förfärande fart. Drogbaronerna, de cyniska människor som
              lever på att sälja droger, kan i dag ändra sammansättningen på
              drogerna med raketfart på grund av den tekniska utvecklingen.
              Man skapar nya droger, sätter samman nya droger och pumpar hela
              tiden ut droger för att tjäna pengar, sälja droger till unga och
              förstöra deras liv. Efteråt kommer staten och försöker narkotikaklassa
              och förhindra detta.
            </seg>
            <seg n="4df90a3a">
              Vi måste möta den verklighet som unga lever i, och jag menar
              att ungas exponering för droger i dag är ett stort problem. Vi
              vet också att det finns för många unga som kommer i kontakt med
              och prövar droger. Det vill jag säga, att håller man på med droger
              är sannolikheten enormt stor att allt vad som heter mänskligt
              liv, respekt och integritet försvinner väldigt fort.
            </seg>
            <seg n="29ff8e9b">
              Jag har under mina år i politiken och när jag jobbade på Örebro
              tingsrätt sett många unga människor som har en gemensam nämnare,
              det är att deras liv har blivit förstört av droger. Det börjar
              med sprit. Det börjar med cigaretter. Det börjar med öl. Sedan
              går det vidare. Man prövar droger, och sedan kan det gå utför
              i en faslig fart och livet blir ett rent helvete.
            </seg>
            <seg n="2687beac">
              Därför föreslår vi att man från samhällets sida ska kunna genomföra
              drogtester om det finns en subjektiv misstanke om att också den
              som är under 15 år använder narkotika. Syftet är att se till att
              det finns ett underlag som kan ge klart besked om att den här
              unga människan behöver hjälp. Är man 14 år och knarkar, mina vänner,
              behöver man hjälp och stöd för att ta sig ur detta.
            </seg>
            <seg n="b8e0af77">
              Jag är med i Folkpartiet och tillhör en allians som respekterar
              rättssäkerheten och rättstryggheten väldigt högt. Jag tycker att
              man ska ha klara besked innan man griper in. Jag tycker att det
              borde vara helt självklart att man ska agera med åtgärder. Jag
              menar att det krävs kraftfulla åtgärder om någon använder narkotika.
              Vuxna människor ska naturligtvis kunna mötas av ett straff, gärna
              i form av vård, men unga människor måste möta någon form av åtgärd.
              Då måste det kunna klarläggas tidigt och tydligt om unga människor
              använder narkotika.
            </seg>
            <seg n="ad68c532">
              Oftast behövs inte detta, det är ju självklart. Det sätts in
              åtgärder ändå. Men det kommer att finnas fall ute på gatan fredagsnätter
              och lördagsnätter den här sommaren, där polisen, socialtjänsten
              och andra som är ute och jobbar för ungdomars bästa kommer att
              hamna i narkotikamiljöer där det finns 35-åriga gubbar, eller
              42-åriga gubbar som jag själv, tillsammans med 13-åriga flickor,
              och det knarkas. Vad är då problemet med att man ser till att
              det ska kunna klarläggas om denna unga människa, som först och
              främst inte ska vara där utan borde vara hemma, har använt droger
              och att åtgärder sätts in? Då menar jag blixtsnabbt, för här är
              det fara å färde. Vad är det för fel med att man klarlägger detta?
            </seg>
            <seg n="4ba29ba0">
              Dessutom, om det nu finns en oro för att det ska kunna vara ofta
              förekommande eller att det skulle kränka den enskildes integritet,
              har vi sagt att det är åklagaren som ska besluta om detta. Det
              är inte polisen själv som får besluta om denna tvångsåtgärd heller.
            </seg>
            <seg n="ded74609">
              Så som vi nu har beskrivit att det ska gå till, det vill säga
              att det är under läkarkontroll och inte alls som någon annan påstår,
              ska man kunna göra det här drogtestet, men det krävs ju att det
              tas om hand på ett bra sätt och att den unge får hjälp och stöd.
              Det är klart att det finns en orsak till att den unge hänger ihop
              med den 42-åriga gubben i narkotikakvarten i stället för att vara
              hemma med sina föräldrar. Det värsta av allt är att föräldrarna
              kanske inte ens är närvarande.
            </seg>
            <seg n="022ba8bb">
              Den här åtgärden, tillsammans med dessa andra åtgärder för att
              utreda tidigare och tydligare insatser mot brottslighet kommer
              att vara ett verktyg som kommer att hjälpa många unga att få ett
              bättre liv.
            </seg>
            <seg n="fc4ee708">
              Jag har, fru talman, för att avsluta, inte besökt alla Sveriges
              fängelser, men jag har besökt rätt många av dem. Jag har aldrig
              i hela mitt liv när jag har besökt dessa fängelser träffat en
              enda person, en enda människa som har suttit inlåst i allt från
              ett år till tio år, en del på livstid som aldrig vet när de kommer
              ut, som har sagt till mig: Vet du Johan, jag sitter här därför
              att samhället agerade för tidigt, för att samhället agerade för
              tydligt, för att samhället agerade med kraft. Tvärtom säger alla:
              Varför var det ingen som gjorde något när jag var 13 år? Det gick
              ju åt pipan. Tänk om någon hade gripit in tidigt och hjälpt mig.
            </seg>
            <seg n="f1ef304b">
              Nu lägger vi fram en proposition som ger denna möjlighet. Jag
              yrkar, fru talman, bifall till betänkandets förslag.
            </seg>
          </u>
          <note n="deb22c68">
            I detta anförande instämde Helena Bargholtz (fp) och Johan Linander
            (c).
          </note>
          <note type="speaker" n="363f7599">
            Anf. 22 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-1" n="4a688265">
            <seg n="e52eef00">
              Fru talman! Det var intressant att lyssna på Johan Pehrson, och
              det hade nog varit bra om Johan Pehrson hade lyssnat på mitt anförande.
              Det är så att vi står bakom det mesta i det lagförslag som läggs
              fram. Det sade jag också i mitt anförande vad gällde att man ska
              utreda fler fall och vad gällde brott som misstänks ha begåtts
              av de barn som är under 15 år.
            </seg>
            <seg n="b72d5e28">
              Jag håller också med Johan Pehrson om att det ska vara tydliga
              och tidiga insatser. Jag sade också det i mitt anförande tydliga,
              tidiga och att vuxna vågar sätta gränser, gränser som reparerar
              det som har gått galet.
            </seg>
            <seg n="71432d13">
              Jag är också förfärad över den försäljning som pågår. Jag är
              förfärad över att det finns lagliga droger i dag, därför att det
              tar för lång tid innan de klassificeras som olagliga.
            </seg>
            <seg n="fd3544d0">
              Men i detta ärende har vi i De rödgröna tillsammans en reservation
              mot att polisen ska få göra dessa tvångsvisa drogtester. Vi är
              inte emot drogtester, Johan Pehrson. Vi är emot att ni ställer
              ute vårdnadshavare, alla vuxna som finns i barns närhet, att polisen
              ska ha möjlighet att ta med den unge till polisstationen eller
              sjukhuset för att göra ett drogtest utan att den unge har någon
              annan vuxen med sig, utan att föräldrar eller vårdnadshavare informeras.
            </seg>
            <seg n="6fa22228">
              Vad är det nu värt, Johan Pehrson, ditt tal om föräldraansvaret?
              Helt plötsligt behöver inte föräldrarna finnas med i den här processen,
              trots att alla experter säger att har man inte föräldrarna med
              från början går det inte att komma framåt. Man måste kanske ha
              ett motivationsarbete även för föräldrar.
            </seg>
          </u>
          <note type="speaker" n="07423118">
            Anf. 23 JOHAN PEHRSON (fp) replik:
          </note>
          <u who="johan_pehrson_93d767" xml:id="i-e0d468e3b542e7eb-1" n="731f87a7">
            <seg n="9f6bf224">
              Fru talman! Föräldrar, detta underbara släkte, denna resurs,
              denna uppsättning människor som faktiskt ser till att var och
              en av oss blir det vi blir. Det är ingen slump att ni på läktaren
              är de ni är i dag. Det är ingen slump att någon här i kammaren
              är den han eller hon är i dag. Vi är oftast, vill jag påstå, frukten
              av våra föräldrars insatser, våra föräldrars engagemang för oss
              när vi var små. Så ser det ut.
            </seg>
            <seg n="49fa2219">
              Men då måste jag meddela Kerstin Haglö att det ändå är så att
              det finns föräldrar som är väldigt dåligt närvarande.
            </seg>
            <seg n="cc024c7e">
              Om de inte är närvarande eller inte finns tillgängliga måste
              man kunna agera ändå. Jag vill bara säga: Tror ni inte att socialtjänsten
              och polisen gör sitt yttersta för att hjälpa unga människor att
              få kontakt med föräldrarna? Det är klart att de gör det! Men jag
              ska berätta att jag har varit ute och åkt med polisen på nätterna.
              Då har vi kört hem ungar klockan två. Sedan har jag klivit ur
              polisbilen klockan fyra på morgonen, och vet ni vem jag har träffat
              när jag cyklat hem? Jo, samma unge som är ute på stan igen. Vad
              ska vi göra då? Vad gör den föräldern för nytta som släpper ut
              den unga människan igen på stan där han eller hon inte ska vara,
              i alla fall inte klockan fyra på morgonen?
            </seg>
            <seg n="cb13b51a">
              Fru talman! Min uppfattning är att det är nödvändigt att kunna
              se till att de här testerna kan genomföras för att se om någon
              har använt narkotika. Det bidrar bara till att man kan se till
              att insatser sätts in tidigare och tydligare. Det blir inget snack
              om huruvida Pelle, Lisa, Kalle eller Ahmed har varit i den här
              miljön eller om de har använt narkotika. Det tycker jag vore väldigt
              bra, för det skulle kunna korta insatstiden för att hjälpa unga.
            </seg>
            <seg n="0fc58c92">
              De här testerna ska, som man kan läsa innantill i propositionen,
              genomföras av sjuksköterskor och läkare och så vidare.
            </seg>
          </u>
          <note type="speaker" n="67de474a">
            Anf. 24 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-2" n="4a688265">
            <seg n="ab737b2f">
              Fru talman! Johan Pehrson, du talar med kluven tunga. Ena minuten
              är föräldrarna jätteviktiga. Nästa minut är föräldrarna inte så
              viktiga, för det finns föräldrar som inte tar det ansvar de ska.
            </seg>
            <seg n="a2c00f9d">
              Vi talar om föräldrar, vi talar om vårdnadshavare och vi talar
              om andra vuxna i barnens närhet som är betydelsefulla. Det är
              de som vi vill ska vara med från början. Vi vill inte att polisen
              ska få dra in en unge som påträffas ute på stan. De kan till och
              med hålla unga i förvar i sex timmar.
            </seg>
            <seg n="5eaef769">
              Jag tror inte att det hjälper den unge, Johan Pehrson. Jag tror
              inte det. Jag tror att det behövs ett motivationsarbete, och drogtestet
              kan vi ta senare när vi har fått ett samtal, en dialog, med den
              unge.
            </seg>
            <seg n="9d4692f4">
              Jag återkommer till det här med föräldraansvaret. Jag vet inte
              hur många motioner jag har läst från Folkpartiet där ni hela tiden
              talar om föräldrar. Ni talar inte om vårdnadshavare eller andra
              vuxna som lagstiftningen säger, utan ni talar om föräldrar, och
              föräldrar är alltid så viktiga för er. Till och med justitieministern
              var med på en reservation när vi behandlade lagen om unga lagöverträdare
              där ni skrev hur viktigt det var att föräldrar skulle ha närvaroplikt
              vid förhör. Vi sade att det inte alltid behöver vara föräldern
              som ska närvara, för det kan vara vårdnadshavaren. Vårdnadshavaren
              är inte alltid föräldern. Det kan vara någon annan vuxen. Men
              då var det viktigt för er med närvaroplikt för föräldern.
            </seg>
            <seg n="3c20d4b8">
              Tala om för mig vad du har för starka skäl till att inte föräldern,
              vårdnadshavaren eller någon annan vuxen i barnets närhet ska vara
              involverad i ett samtal i första hand innan man går vidare med
              ett drogtest! Tala om vad du har för starka skäl till att gå emot
              Lagrådet och all expertis och göra dig själv till expert!
            </seg>
          </u>
          <note type="speaker" n="f86e3a09">
            Anf. 25 JOHAN PEHRSON (fp) replik:
          </note>
          <u who="johan_pehrson_93d767" xml:id="i-e0d468e3b542e7eb-2" n="731f87a7">
            <seg n="b16f31b1">
              Fru talman! Det blir lite surrealistiskt, det här.
            </seg>
            <seg n="25103ddc">
              Om polisen möter en ung människa som man objektivt och subjektivt
              misstänker har drogat försöker man få tag på föräldrarna. Det
              görs massor av drogtester i dag på 12-åringar, på 13-åringar och
              på 14-åringar. Varför då? Jo, för att föräldrarna får godkänna
              det. Föräldrarna har ansvar för sina barn och kan se till att
              detta genomförs. Men får man inte tag i föräldrarna det finns
              föräldrar som tyvärr är utslagna, som tyvärr inte är kontaktbara
              eller av andra skäl inte kan medverka till detta och det bedöms
              nödvändigt handlar det om att se till att testet kan göras. Vad
              är det man kan upptäcka? Man kan upptäcka att en unge har använt
              droger. Detta är obehagligt att få reda på. Men vad är problemet?
              Vad är man rädd för ska hända med informationen? Det som kan hända
              är att en åtgärd kan vidtas.
            </seg>
            <seg n="088fee37">
              Sedan när det gäller om det är en förälder, en vårdnadshavare
              eller någon annan vuxen som involveras är det klart att det finns
              massor av vuxna som är viktiga för att bygga ett samhälle runt
              unga. Det är allt från lärare och fritidsledare till morfar och
              mormor och släktingar. Det är helt självklart. Men i lagen är
              det vårdnadshavarna som bestämmer, och det är oftast föräldrarna,
              tack och lov, som bestämmer vad barnen ska få göra och inte få
              göra och vilka åtgärder, exempelvis drogtest, man ska få vidta
              för att hjälpa unga.
            </seg>
          </u>
          <note type="speaker" n="d3f7415e">
            Anf. 26 LENA OLSSON (v) replik:
          </note>
          <u who="lena_olsson_010079" xml:id="i-517bc1ef001da7a5-1" n="842f4883">
            <seg n="73e11f62">
              Fru talman! Jag har lite frågor att ställa till dig, Johan Pehrson.
              Du frågade vad som hade hänt under föregående regeringsperiod.
              Med anledning av det vi vet i dag kan jag ju fråga dig: Vad är
              det som har hänt under er regering?
            </seg>
            <seg n="b18aa0c2">
              Jag kan återkomma till revisorernas kritik när det gäller unga
              lagöverträdare. Det är oerhört allvarligt. Man kan inte påstå
              att det är snabba åtgärder och handlingskraft som har gällt här.
              Om man tycker att det här skulle vara något slags medicin att
              lösa problemen med ungdomars kriminalitet eller droganvändandet
              är det ju konstigt att den här propositionen dyker upp så sent.
              Det är en reflexion jag gör.
            </seg>
            <seg n="109efa5b">
              Du säger också att det är sociala myndigheters skyldighet att
              utreda, och att man ska utreda det här. Jag ställde en fråga i
              talarstolen: Vad får de sociala myndigheterna för möjligheter?
              Vad får man för verktyg? Vad får man för resurser? Jag är fast
              övertygad om att de inte vill något hellre än att hjälpa de här
              barnen. Det blir lite konstigt då, för vi vet att 25 000 personer
              i offentlig sektor sägs upp. Här finns det en problematik som
              jag också tog upp i mitt anförande.
            </seg>
            <seg n="cd192944">
              Jag kan också hålla med Kerstin Haglö i att vi inte har något
              emot förslaget i sig, utan det är det här med drogtesterna på
              barn som vi är emot. Du återkommer till föräldrarnas ansvar. Men
              just när det gäller det här får de inte vara delaktiga och ta
              det ansvaret. Hur tänker ni?
            </seg>
          </u>
          <note type="speaker" n="6d0639fa">
            Anf. 27 JOHAN PEHRSON (fp) replik:
          </note>
          <u who="johan_pehrson_93d767" xml:id="i-e0d468e3b542e7eb-3" n="731f87a7">
            <seg n="9fd3c6fc">
              Fru talman! Jag måste återigen börja i slutet. Det finns ju föräldrar
              som inte har kapacitet att ta ansvar. Jag deltog i ett seminarium
              med Bris, Barnens rätt i samhället, för inte så länge sedan. Då
              berättade de historier om hur det kan vara att vara barn. Man
              fick höra häpnadsväckande saker. En förälder hade till exempel
              sagt: Jag vägrar. När socialtjänsten hör av sig säger jag att
              de ska strunta i det.
            </seg>
            <seg n="e2847a71">
              Det var pappan som var vårdnadshavare. Pappan var själv grovt
              kriminell och tyckte inte att det gjorde någonting om ungen höll
              på med lite brott. Jag tänker inte vidta några åtgärder, för det
              är ingen fara och jag vill inte ha med det att göra, sade han.
            </seg>
            <seg n="a0da3d67">
              Vad leder det till? Jo, att man måste tvångsomhänderta barnet.
              Det är väl väldigt dåligt? Det ska man ju undvika. Det är i alla
              fall Alliansens och Folkpartiets åsikt.
            </seg>
            <seg n="4f10487b">
              Lena Olsson måste hålla med om att de flesta föräldrar är med,
              tar sitt ansvar och ska ta sitt ansvar för barnen. Men om det
              är föräldrar som inte har kapacitet måste ju någon annan agera.
              När det inte finns föräldrar som är ute på natten och hämtar hem
              barnen, när det finns föräldrar som inte kommer till föräldramötena
              i skolan och när föräldrar inte dyker upp eller hör av sig när
              polisen ringer och är oroliga för att en unge är på stan och gör
              någonting, då måste någon annan agera. Och det är då, Lena Olsson,
              som den här lagstiftningen måste användas. Det är då den kan användas,
              och det är då den kan göra nytta och rädda en ung människa.
            </seg>
            <seg n="b311413d">
              Socialtjänstens möjligheter och insatser stärks nu. Socialtjänsten
              kan mer tydligt få veta när man ska beställa en utredning av ett
              brottstillfälle för att klarlägga vem som har gjort vad. Jag kan
              bara konstatera att vi genomför det här nu. Utredningen blev klar
              för ett och ett halvt år sedan. Den har remissbehandlats, och
              vi lagstiftar. Det är så lång tid som det tar. Men jag kan konstatera
              att problemen har varit kända i årtionden då ni inte har vidtagit
              några åtgärder. Men det bygger på att ni inte tycker att det är
              så viktigt att man ska vidta några åtgärder, utan det kan hänga
              lite i luften.
            </seg>
            <seg n="1e9a1f8f">
              Nu kan man inte begå ett brott om man är 14 år utan att det utreds.
              Det tycker jag är bra, både för den unge och för det potentiella
              brottsoffret.
            </seg>
          </u>
          <note type="speaker" n="2a8f5109">
            Anf. 28 LENA OLSSON (v) replik:
          </note>
          <u who="lena_olsson_010079" xml:id="i-517bc1ef001da7a5-2" n="842f4883">
            <seg n="59a4659d">
              Fru talman! Det var väl att tänja på sanningen ganska mycket
              att säga att vi rödgröna inte har gjort någonting! Till exempel
              var väl inte förslaget om unga lagöverträdare Alliansens, om jag
              kommer ihåg rätt, och det gör jag.
            </seg>
            <seg n="f9daf9d4">
              Johan Pehrson säger att socialtjänsten stärks. Det är inte de
              signaler vi får från kommunerna eftersom det sägs upp en massa
              människor. De kommer att ha mycket mer att göra.
            </seg>
            <seg n="806d56b1">
              När Johan Pehrson tar upp att det inte finns fungerande föräldrar
              vill jag påminna om, eftersom jag har en hel del erfarenheter
              av detta, vad det betyder att ha noll tilltro till vuxenvärlden.
              Det är ett jätteproblem. Det finns flera vuxna runt en ung människa
              eller ett barn som kan ställa upp och till exempel vara vårdnadshavare.
            </seg>
            <seg n="59c3ea03">
              Det viktiga är, Johan Pehrson, att man har tilltro till den vuxne,
              oavsett vem det är. Det är A och O för att ungdomen eller barnet
              över huvud taget ska få tilltro till myndigheter etcetera. Det
              vet vi redan, och det har också kommit kritik från remissinstanser
              där man säger samma sak. Om det inte fanns fungerande föräldrar
              fanns det andra som tog ett ansvar och man kunde känna tillit
              till dem. Det var så det hela byggdes upp. Det fanns alltså på
              den tiden en solidarisk tanke, ett mer verkningsfullt sätt, som
              jag har erfarenhet av. Det fanns ett nätverk som ställde upp.
            </seg>
            <seg n="0b7d604d">
              Därför behövs andra vuxna. Ett barn kommer inte att känna någon
              tilltro till vuxna om det ska tvångstestas av en polis.
            </seg>
          </u>
          <note type="speaker" n="888996e5">
            Anf. 29 JOHAN PEHRSON (fp) replik:
          </note>
          <u who="johan_pehrson_93d767" xml:id="i-e0d468e3b542e7eb-4" n="731f87a7">
            <seg n="17dea9b6">
              Fru talman! Mot den berättelsen står alla berättelser från de
              personer jag träffat i fängelser, som unisont sagt: Tänk om någon
              hade ingripit tidigare. Tänk om någon hade gjort någonting för
              att stoppa mig när jag var 1314 år och höll på med droger och
              brott. Alla säger så. Nu ges den möjligheten.
            </seg>
            <seg n="d515280b">
              Självklart finns det, som jag sade i ett tidigare inlägg, massor
              av föräldrar som gör fantastiska insatser. Det finns massor av
              morföräldrar, fritidsledare, grannar, syskon, kusiner, fastrar,
              mostrar som hjälper unga som har det svårt, som dyker upp, finns
              där och alltid stöttar. Men det finns också barn som inte har
              någon, och när det inte finns någon och man träffar på en 14-årig
              flicka i en narkotikamiljö med 42-åriga gubbar är det min uppfattning
              att det är viktigt att klarlägga om den unga människan använt
              narkotika.
            </seg>
            <seg n="ba9a4a30">
              Varför är det viktigt? Jo, för att vi ska kunna hjälpa henne.
              Den unga människan har förhoppningsvis ingen tilltro till den
              42-åriga gubben som sitter i narkotikakvarten eller för den delen
              till andra som inte kommer och hämtar henne. Det är synd om den
              flickan, och det kommer att ta årtionden att bygga upp ett förtroende
              hos henne.
            </seg>
            <seg n="357b43d5">
              En bra början är att hon får hjälp med att sluta använda droger.
              Det är Alliansens bestämda uppfattning.
            </seg>
          </u>
          <note type="speaker" n="100afda5">
            Anf. 30 HELENA BOUVENG (m):
          </note>
          <u who="helena_bouveng_ff3fea" xml:id="i-812de72589979dc1-0" n="5fc6dbc3">
            <seg n="51645308">
              Fru talman! Äntligen, tror jag att många med mig säger i dag.
              Bestämmelserna i LUL, lagen om unga lagöverträdare under 15 år,
              har inte varit föremål för någon samlad översyn sedan början av
              1980-talet. Att det funnits behov av en sådan översyn har påtalats
              av såväl 2002 års Ungdomsbrottsutredning som 1998 års utredning
              Handläggning av ungdomsmål. Trots detta hände ingenting under
              Socialdemokraternas tolvåriga maktinnehav. Det var tolv år utan
              spår.
            </seg>
            <seg n="22a594d5">
              Detta har resulterat i att osäkerheten om vad som händer när
              unga under 15 år begår brott har varit både stor och mycket varierande
              runt om i vårt land, inte minst i vilken utsträckning brott utreds
              när den misstänkte är under 15 år. I en polismyndighet utreds
              50 procent av anmälningarna, i de sämsta fallen endast 3 procent.
            </seg>
            <seg n="f7664a9f">
              Det är ett svek mot både gärningsmän och brottsoffer, en orättvisa
              gentemot unga människor. För oss i Alliansen är det viktigt att
              ha ett fungerande rättsväsen oavsett om du är gammal eller ung,
              om du bor i Vetlanda eller Helsingfors, om du är straffmyndig
              eller inte. Ska våra unga människor känna förtroende för rättsväsendet
              i vuxenlivet måste de ha bemötts med rättssäkerhet också i unga
              år. Ett rättvist rättsväsen torde vara det mest grundläggande
              i en fungerande demokrati, även för unga människor.
            </seg>
            <seg n="82753cd4">
              Med dagens proposition, fru talman, säkerställer vi att det inte
              ska spela någon roll var i landet du bor, att betydligt fler brott
              som begås av unga verkligen utreds och att brottsoffers ställning
              stärks. Med andra ord säkerställer vi att tidiga och tydliga signaler
              blir mer än bara vackra ord.
            </seg>
            <seg n="dd9a6e09">
              Polisen ska inleda en utredning när barn under 15 år misstänks
              för allvarliga brott såsom mord, dråp, grov misshandel, rån, våldtäkt,
              mordbrand, för att nämna några. Här införs också en möjlighet
              till kroppsbesiktning. Så långt är vi och oppositionen överens.
              Vi är också överens om att polisen ska kunna utreda brott om det
              är viktigt ur ett allmänt intresse. Det kan exempelvis vara viktigt
              för polisen att få klarhet i en utbredd skadegörelse eller stöldvåg
              inom ett område, vilket Johan Pehrson var inne på tidigare.
            </seg>
            <seg n="ab2e3496">
              Oppositionen stöder även förslaget att polisen ska kunna utreda
              ett brott där målsäganden, det vill säga brottsoffret, blivit
              utsatt för en allvarlig integritetskränkning, såsom misshandel
              eller sexualbrott, som inte anses grov. Det gäller även när det
              inneburit stora ekonomiska förluster för brottsoffret. Inte minst
              viktigt är detta för den utsattes möjlighet att få skadestånd
              eller brottsskadeersättning.
            </seg>
            <seg n="17d0bce4">
              Om en förundersökning inleds innebär det att brottsoffret får
              möjlighet att höras om det som denne varit med om. Den utsattes
              röst blir hörd, vilket är oerhört viktigt för att ett brottsoffer
              ska kunna gå vidare. Inte minst kan Stödcentrum för Unga Brottsoffer
              intyga detta.
            </seg>
            <seg n="3eca6d79">
              Fru talman! Tidigare har brottsoffret inte kränkts en gång utan
              flera gånger. Bara för att gärningsmannen varit under 15 år och
              inte straffmyndig har ingen varit intresserad av att höra vad
              jag sett, varit med om och utsatts för. Det tycker jag är orättvist.
              Är det dessutom en ung person kan det få katastrofala konsekvenser.
              En dag rinner bägaren med obearbetade känslor av sorg, rädsla
              och ilska över, vilket i värsta fall leder till att en ung person
              som för en tid sedan utsattes för brott själv utsätter någon annan
              för samma sak. Dagens brottsoffer, morgondagens gärningsman.
            </seg>
            <seg n="82b11a5a">
              De rödgröna är med oss även i frågan om att socialnämnden anser
              att det är viktigt för framtida insatser. Vid mina besök på landets
              socialtjänster är detta ofta en mycket efterfrågad möjlighet.
              Alltför ofta får man ett vitt papper om att en ung människa misstänks
              för brott och sedan inget mer. I en del fall kommer dessa tomma
              underlag om och om igen. Jag talar om upprepad brottslighet. Det
              kanske inte handlar om den grövsta sorten men är ett tydligt tecken
              på att en ung person är på väg att bli vanekriminell och löper
              stor risk att fortsätta på en karriär med brottsliga förtecken.
              Att utreda vad som ligger bakom en sådan livsstil kan vara avgörande
              för om vi lyckas avbryta detta i tid eller inte.
            </seg>
            <seg n="521d87be">
              Där vi inte får med oss De rödgröna är i kampen mot att våra
              unga inleder ett narkotikamissbruk. Generellt sett är brottsligheten
              bland de barn som är i närheten av straffmyndighetsåldern likartad
              den som förekommer bland 15-åringar. Så är icke fallet vad gäller
              narkotikabrott. 4 procent av de brott som 15-åringar misstänks
              för gäller brott mot narkotikalagstiftningen. Motsvarande andel
              hos dem som är yngre är enligt Brå endast en halv procent. Enligt
              Brå kan den stora skillnaden bero på att polisen inte har möjlighet
              att drogtesta barn under 15 år.
            </seg>
            <seg n="5421d3f0">
              När det gäller barn som begår narkotikabrott handlar det ofta
              om ringa narkotikabrott och behandlas också som sådant i straffskalan.
              Påföljdsdelen är med andra ord inte det viktiga i detta sammanhang.
              Det viktiga är konsekvenserna, vad ett tidigt narkotikamissbruk
              kan leda till. Barnets fysiska och psykiska hälsa kan allvarligt
              äventyras, och risken att barnet utvecklar ett kriminellt beteende
              är stor.
            </seg>
            <seg n="ff2870dd">
              Långt ifrån alla barn som prövar narkotika blir vaneförbrytare
              eller socialt utslagna. Vad vi vet är dock att vuxna som utvecklat
              en kriminell livsstil ofta uppger att de redan som 1314-åringar
              börjat använda narkotika. De jag har mött säger ofta att stödet,
              engagemanget och ingripandet lyste med sin frånvaro under de tidiga
              åren. Med möjligheten att kunna drogtesta barn under 15 år hoppas
              jag och Alliansen att de i stället ska kunna säga: Jag är glad
              över att man reagerade både tidigt och tydligt. Utan ett ingripande
              vet jag inte vad som hade hänt.
            </seg>
            <seg n="e9a4c6fd">
              Jag är övertygad, fru talman, om att de flesta av oss föräldrar
              blir mycket oroliga om vi får information om att vårt barn använder
              narkotika. I dessa fall behövs det oftast inget tvång utan barnet
              går frivilligt med på att testas.
            </seg>
            <seg n="150917be">
              Enligt socialtjänsten är det dock en problematik när barnet förnekar
              att det finns problem. Grovt kan dessa familjer delas upp i två
              grupper. Den första gruppen är de blåögda familjerna, som tvivlar
              på uppgifterna och inte vill inse att deras älskade barn använder
              narkotika. I den andra gruppen är föräldrarna inte speciellt förtjusta
              i myndigheter, och kontakten mellan barn och föräldrar är oftast
              urusel.
            </seg>
            <seg n="6f957d00">
              När det gäller den första gruppen är det viktigt att övertyga
              föräldrarna om vad som är på gång. Beträffande den andra gruppen
              förväntar man sig inte att vårdnadshavarna ändrar sin attityd,
              men att barnet får det omhändertagande det har rätt till som barn.
              Senast förra veckan fick jag en fråga av en ung tjej som nu är
              omhändertagen. Hon undrade om inte LVU kunde användas tidigare.
              För hennes del hade det betytt att det aldrig behövt gå så långt.
              Enligt socialtjänsten är detta den grupp som är i störst behov
              av deras insatser i dag. De nås inte alltid av de åtgärder som
              behövs. Det tycker jag är orättvist.
            </seg>
            <seg n="2a2bcfc4">
              Fru talman! Det sista som jag vill ta upp är frågan om integritetskränkning.
              De rödgröna är med på kroppsbesiktning när det gäller grova brott,
              men inte kroppsbesiktning i form av ett drogtest. Anledningen
              är integritetskränkningen. Jag undrar varför. Varför är det då
              okej med kroppsbesiktning i brottsutredande syfte, vilket kan
              vara betydligt mer integritetskränkande än ett drogtest i form
              av urinprov för barnets bästa? Integritetskränkningen måste väl
              ändå vägas mot risken för ett långvarigt och allvarligt missbruk?
              För mig väger omsorgen om våra barns hälsa och utveckling tyngre
              i vågskålen än den kränkning som kan tänkas uppfattas i form av
              lämnande av ett urinprov.
            </seg>
            <seg n="f42d3e24">
              Fru talman! För min egen del tillhör jag nog den där blåögda
              gruppen föräldrar. Jag skulle ha svårt att tro att min dotter
              skulle ha använt narkotika. Ett positivt drogtest skulle göra
              ont, men skulle vara en nödvändig ögonöppnare. Som mamma tror
              jag oftast det bästa om mitt barn. Känner jag min dotter rätt
              skulle det vara tufft för henne att erkänna att hon använder sig
              av droger. Hon vet hur ledsen och besviken jag skulle bli och
              skulle därför inte be om hjälp eller tala om sanningen.
            </seg>
            <seg n="09cb9e52">
              Vad som dock skulle göra mig ännu mer ledsen vore det faktum
              att jag aldrig fick veta förrän det var för sent. Med drogtestet
              finns nu en möjlighet att få veta, även om det gör ont. Utan vetskap
              är det svårt att vara till hjälp och stöd för våra barn.
            </seg>
            <seg n="72c51d62">
              Vi i Alliansen tar nu ytterligare krafttag för att med tidiga
              och tydliga insatser förhindra att unga människor väljer den kriminella
              vägen. Men dagens förslag ger också de verktyg som behövs för
              att våra barn inte ska halka in i ett liv kantat av droger, med
              allt vad det innebär.
            </seg>
            <seg n="466c88c6">
              Att den rödgröna oppositionen inte är med oss i kampen mot narkotika
              är bara att beklaga, men det är kanske inte helt förvånande med
              tanke på att Vänstern förespråkar en legalisering av narkotika.
              Vad vi inte har fått svar på är hur Socialdemokraterna och Miljöpartiet
              ställer sig till det förslaget. Det vore intressant att få veta
              det i dag. Tystnaden tar jag som ett tecken på acceptans.
            </seg>
          </u>
          <note type="speaker" n="a4597136">
            Anf. 31 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-3" n="4a688265">
            <seg n="cfdd7606">
              Fru talman! Det är bra att tydliga och tidiga insatser kommer
              nu i slutet av mandatperioden, Helena Bouveng. En sak som jag
              ändå måste ta upp med Helena Bouveng är detta: Du står uppe i
              talarstolen och säger i ditt anförande att det var en frånvaro
              av insatser mot unga lagöverträdare under förra mandatperioden.
              Du säger att lagen om unga lagöverträdare inte har varit föremål
              för någon översyn. Detta är inte sant, Helena Bouveng.
            </seg>
            <seg n="dffeba5c">
              Under förra mandatperioden och mandatperioden dessförinnan fattades
              beslut om medling det var vårt förslag liksom särskilda kvalificerade
              kontaktpersoner och ungdomstjänst. De särskilda kvalificerade
              kontaktpersonerna tillkom för de ungar som behövde det stödet,
              som en ryggsäck: Jag finns här, jag tänker inte lämna dig i sticket,
              jag finns här som vuxen om du så begår ett brott och åker dit!
              Ungdomstjänst kanske Helena Bouveng har hört talas om. Det infördes
              som ett obligatorium att alla kommuner skulle ha ungdomstjänst.
              Jag vet inte vad Helena Bouveng har fått det där ifrån.
            </seg>
            <seg n="7dfff034">
              En annan sak: Stå inte och raljera mot oss och säg att vi inte
              vill ta upp kampen mot narkotika! Stå inte och raljera och säg
              att vi inte har gjort någonting! Jag har några sekunder på mig,
              så jag kan i alla fall tala om för Helena Bouveng att mobiliseringen
              mot narkotika, som jag förstår att ni inte tyckte var så bra eftersom
              ni lade ned den, nu ligger utspridd på olika departement och att
              ingenting händer. Det visar också tydligt resultaten när man i
              dag ställer frågor till ungdomarna på skolorna om huruvida man
              har fått information om alkohol, narkotika och tobak.
            </seg>
          </u>
          <note type="speaker" n="53e05763">
            Anf. 32 HELENA BOUVENG (m) replik:
          </note>
          <u who="helena_bouveng_ff3fea" xml:id="i-812de72589979dc1-1" n="5fc6dbc3">
            <seg n="48438d64">
              Fru talman! Om Kerstin Haglö hade lyssnat på ordentligt på mitt
              inlägg hade hon hört att jag väldigt tydligt sade att översynen
              av lagen om unga lagöverträdare efterfrågades redan i början av
              1980-talet. Två utredningar har passerat, år 1998 och 2002, och
              ingenting har hänt. Det var därför jag talade om tolv år utan
              spår. Detta har också lett till att det ser väldigt olika ut vad
              gäller i vilken grad man utreder ungas brott. Kerstin Haglö har
              förmodligen samma erfarenhet som jag har från våra besök på polismyndigheter
              där vi frågar i vilken grad man utreder brott. På flera ställen
              ser det väldigt bra ut, men på alldeles för många ställen händer
              det absolut ingenting, vilket har lett till att rättsväsendet
              för unga ser väldigt olika ut. Framför allt har det framkommit
              att brottsoffrens ställning är väldigt varierande när vi mötts
              ute i landet.
            </seg>
            <seg n="1d3d62a7">
              Det är bra med medling, kontaktpersoner och ungdomstjänst. Det
              är bra saker.
            </seg>
            <seg n="7e017c76">
              Beträffande mobiliseringen mot narkotika håller jag med Johan
              Pehrson om att det inte kan vara så intressant att ha något slags
              s-märkt sidoorganisation som driver de här frågorna. Vi har lagt
              in dem i de stora instituten, så att man kan få ett helhetsgrepp
              på detta.
            </seg>
            <seg n="b3c3a585">
              Vad alliansregeringen har gjort är två viktiga utredningar som
              nu behandlas i departementet och som jag tror kan få reella effekter,
              så att våra unga människor inte inleder vare sig narkotikamissbruk
              eller kriminalitet. Mats Löfving har lagt fram ett jättebra förslag
              för effektiva insatser mot ungdomsbrott, vilket jag tror kan leda
              till väldigt mycket. Carin Götblads stora utredning kommer att
              leda till skarpa förslag för hur vi ska undvika att unga människor
              inträder i den grova organiserade brottsligheten.
            </seg>
          </u>
          <note type="speaker" n="81db2ff6">
            Anf. 33 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-4" n="4a688265">
            <seg n="60b43d50">
              Fru talman! Jag vet inte vem som har fattat beslut här i riksdagen
              om medling och översyn av lagen om unga lagöverträdare. Helena
              Bouveng vidhåller fortfarande att det inte har gjorts någon översyn
              av lagen om unga lagöverträdare. Men det får vi återkomma till.
            </seg>
            <seg n="44b5dff1">
              Jag går tillbaka till de tvångsvisa drogtesterna. Det är dem
              vi är emot. Vi är inte emot drogtester i allmänhet. Vi är emot
              att ni ger detta verktyg till polisen. Det gör att polisen har
              rätt att ta med den unge som man hittar redlös och hög man kan
              också hitta dem redlöst berusade, men i detta fall gäller det
              misstanke om narkotikabruk till polisstationen eller sjukhuset
              och göra ett drogtest, utan att informera föräldrar, vårdnadshavare
              eller någon annan i barnens närhet. Däremot kan informationen
              ges i efterhand, står det, till både socialtjänst och föräldrar.
            </seg>
            <seg n="0ee8c1c6">
              Det är detta som vi är emot. Vi är emot att polisen ska få göra
              detta på barn under 15 år. Vi vill i stället att barnen ska få
              omtanke och omvårdnad om polisen hittar dem. Det är väl det de
              behöver? Nyckeln är väl inte att göra ett drogtest? Nyckeln är
              väl att se till att de får lite trygghet, omtanke och omvårdnad?
            </seg>
            <seg n="dc60ec9b">
              Sedan, Helena Bouveng, kan man föra ett samtal och en dialog
              dagen efter med den unge. Det kan vara ett långt motivationsarbete,
              precis som du själv sade. Jag tror kanske inte som förälder att
              mitt barn missbrukar narkotika. Det kan behövas motivationsarbete
              för föräldrarna eller vårdnadshavarna också. Men det är så oerhört
              viktigt att de finns med på resans gång. Drogtester, Helena Bouveng,
              kan tas i dag med den lagstiftning vi har efter samtal och dialog
              med den unge och med föräldrarnas eller vårdnadshavarnas samtycke.
            </seg>
            <seg n="a649ae7b">
              Jag undrar vad ungdomarna här uppe på läktaren tycker om att
              behöva komma till polisstationen mitt i natten.
            </seg>
          </u>
          <note type="speaker" n="21e8de70">
            Anf. 34 HELENA BOUVENG (m) replik:
          </note>
          <u who="helena_bouveng_ff3fea" xml:id="i-812de72589979dc1-2" n="5fc6dbc3">
            <seg n="5d327097">
              Fru talman! Det var många spännande inlägg här av Kerstin Haglö.
              Jag går direkt till frågan om drogtestet, för det är vad det handlar
              om. Mitt besök tillsammans med justitieministern förra veckan
              talar väldigt mycket för drogtest. Jag träffade unga tjejer som
              är 1617 år och som har haft ett drogmissbruk ända sedan de var
              1213 år. Nu är de LVU:ade och kommer att sitta där ett bra tag.
            </seg>
            <seg n="b5fc97b6">
              Jag fick en fråga av en tjej som nu är 16 år. Hon frågade mig:
              Varför kan man inte bli LVU:ad tidigare? Varför fick jag vara
              kvar i min familj där båda av mina föräldrar inte var ett dugg
              intresserade av om jag drack, rökte eller använde narkotika? Jag
              kom inte hit förrän jag var 16 år. Tänk om jag hade fått hjälp
              hit mycket tidigare.
            </seg>
            <seg n="3d4e41e6">
              Det blir oerhört viktigt att vi nu har det här verktyget för
              att socialtjänsten ska kunna argumentera: Den här unga tjejen
              kan inte längre vara kvar där hon bor. Hon behöver tidigare och
              tydligare insatser än att det gått så här lång tid. Här tror jag
              att drogtestet ger ett väldigt bra underlag och verktyg för hur
              illa ställt det är. För henne hade det betytt en jättestor skillnad.
              Hon fick hålla på alldeles för länge.
            </seg>
            <seg n="36ec4227">
              Jag tror att de flesta av oss föräldrar ändå är bra. Men det
              finns de föräldrar som inte har förmåga eller som har kommit alldeles
              för långt själv i sitt eget missbruk och som inte har möjligheten
              att hjälpa sina barn i nästa steg. Därför tror jag att det är
              oerhört viktigt att drogtestet kommer till stånd. Det ger ett
              bra underlag så att det tidigt kan ges den hjälp, den omsorg och
              den omtanke som man behöver som en ung person.
            </seg>
          </u>
          <note type="speaker" n="373f6672">
            Anf. 35 LENA OLSSON (v) replik:
          </note>
          <u who="lena_olsson_010079" xml:id="i-517bc1ef001da7a5-3" n="842f4883">
            <seg n="086a1a31">
              Fru talman! Vi är överens om förslagen, men det finns en reservation
              som handlar om tvångsvisa drogtester av unga. Helena Bouveng tar
              upp att det finns olika kategorier av föräldrar. Det gör det.
              Men jag tror att det finns många fler än två. Jag är ganska säker
              på att det är så.
            </seg>
            <seg n="09691c6b">
              Om man tillhör den blåögda kategorin, eller var det var för exempel
              som togs upp här, är det väl lika illa om de väldigt blåögda föräldrarna
              får vetskap om deras barn har tvångstestats. Jag tror att de skulle
              känna: Varför fick inte jag vara med?
            </seg>
            <seg n="c43b454a">
              Om man vill komma till rätta med detta tror jag att man måste
              vinna barns förtroende. Jag vet ganska väl vad jag talar om. Att
              vinna barns förtroende och försöka få en dialog med barnen eller
              de unga är bra mycket viktigare.
            </seg>
            <seg n="cc515b4c">
              Jag gillar till exempel inte att polisen ska få det här redskapet.
              Jag inbillar mig att det skulle kunna leda till ett ganska stort
              misstroende och till och med hat när det gäller hur myndigheter
              behandlar mig som barn eller ungdom.
            </seg>
            <seg n="89d82b0f">
              Vi vet att det finns problem på vissa ställen. Men det finns
              andra vuxna som kan kopplas in. Om man hittas och är skapligt
              berusad eller hög på någonting och ska tas in för ett sådant test
              tror jag att man känner sig hemskt ensam om man inte har någon
              vuxen i sin närhet som man har förtroende för som ställer upp.
            </seg>
          </u>
          <note type="speaker" n="e5294b08">
            Anf. 36 HELENA BOUVENG (m) replik:
          </note>
          <u who="helena_bouveng_ff3fea" xml:id="i-812de72589979dc1-3" n="5fc6dbc3">
            <seg n="ae17ba7c">
              Fru talman! Lena Olsson har väldigt många kloka ord, men jag
              tror att man måste vara tydligare. Ibland låter det på både Kerstin
              Haglö och Lena Olsson som att ett drogtest betyder att man inte
              får den kärleken, omtanken och dialogen med barnet.
            </seg>
            <seg n="b8276f7e">
              Jag tror absolut tvärtom. Jag ser det inte det ena i ett motsatsförhållande
              till det andra. Drogtestet kan vara ett väldigt bra underlag för
              att ha en bra dialog med den unga personen.
            </seg>
            <seg n="b3386291">
              Vi vet att väldigt många unga människor förnekar saker och ting
              som de kanske inte är så där jättestolta över. Här blir det svart
              på vitt. Det blir väldigt svårt för de unga att förneka att de
              använder narkotika.
            </seg>
            <seg n="f5468039">
              Tillsammans med det svart-på-vitt-underlaget tror jag du skrattar,
              Kerstin Haglö, men jag tycker att det är jätteallvarligt att man
              kan vidta rejäla åtgärder.
            </seg>
            <seg n="923cbae4">
              Jag som den blåögda, naiva föräldern har kanske skrattat åt socialtjänsten
              och sagt: Min lilla dotter använder inte narkotika. Nu får jag
              svart på vitt.
            </seg>
            <seg n="aca9a172">
              När det gäller den andra gruppens föräldrar som kanske inte bryr
              sig kan socialnämnden och socialtjänsten verkligen hävda gentemot
              den kommunala budgeten: Här är det fara å färde.
            </seg>
            <seg n="56ae7a81">
              Det handlar om förtroende i förhållande till ett barn. Tjejen
              som jag träffade i förra veckan, som jag tidigare var inne på,
              sade: Jag hade behövt en hjälp så mycket tidigare. Jag fick vara
              kvar alldeles för länge i en miljö som jag inte skulle ha varit
              i.
            </seg>
            <seg n="53f90f0c">
              Det är orättvist att de barn som kanske behöver detta verktyg
              allra mest inte får de åtgärder som behövs. Jag tycker därför
              att det nu är väldigt bra att vi inför en möjlighet att kunna
              få ett bra underlag för att gå vidare för den unga personens välfärd.
            </seg>
          </u>
          <note type="speaker" n="3c6a0437">
            Anf. 37 LENA OLSSON (v) replik:
          </note>
          <u who="lena_olsson_010079" xml:id="i-517bc1ef001da7a5-4" n="842f4883">
            <seg n="4ecfd355">
              Fru talman! Vi är alldeles överens om tydliga och tidigare insatser.
              Men vi är inte överens om vad de ska innehålla och den förda politiken.
              Där är skillnaden mellan oss.
            </seg>
            <seg n="ca9bfca5">
              Vi har ett helt annat upplägg när det gäller att förebygga. Barn
              ska generellt så långt möjligt få växa upp i en trygg miljö. Vi
              skiljer oss där.
            </seg>
            <seg n="d85b3fed">
              Vi vet att barnfattigdomen har ökat, och de ekonomiska klyftorna
              ökar. Det är en grogrund till ökat missbruk och ökad kriminalitet.
              Det vet vi. Det behöver vi inte diskutera.
            </seg>
            <seg n="be6cfc23">
              Vi är överens om tidiga och tydliga insatser. Men vi har väldigt
              olika syn på hur de ska vara.
            </seg>
            <seg n="9b2ada77">
              Helena Bouveng talar om tidiga och tydliga insatser. Jag är väldigt
              förvånad. Om man tror att den här propositionen har så stor betydelse
              vill jag bara ställa frågan: Varför kom den inte förut? Den skulle
              ha kommit i början av mandatperioden.
            </seg>
            <seg n="aa04f4f2">
              Ni har fått en massa kritik från revisorerna om unga lagöverträdare.
              Där om någonstans måste man ta till sig kritik. Där skulle ni
              ha varit snabba. Då skulle ni ha varit trovärdiga i den här frågan.
            </seg>
            <seg n="5882f5cb">
              Stå inte och raljera om att Vänsterpartiet vill legalisera narkotika!
              Det är avkriminalisering av eget bruk som vi talar om, det som
              du har i kroppen. Vi har en annan åsikt om hur vi ska komma till
              rätta med drogproblematiken. Jag tycker inte det är lämpligt att
              stå och håna oss för någonting sådant.
            </seg>
          </u>
          <note type="speaker" n="d155040b">
            Anf. 38 HELENA BOUVENG (m) replik:
          </note>
          <u who="helena_bouveng_ff3fea" xml:id="i-812de72589979dc1-4" n="5fc6dbc3">
            <seg n="83ab06b7">
              Fru talman! Jag tar spåret direkt vad gäller avkriminalisering
              av det man har i kroppen. Jag blir oerhört ifrågasättande. Här
              talar vi om kampen mot narkotika. Frågan till Lena Olsson blir
              om hon tror att det blir fler eller färre ungdomar som fortsätter
              i narkotikamissbruk om det man har i kroppen avkriminaliseras.
            </seg>
            <seg n="9f620f41">
              Jag skulle se det som väldigt svårt i min argumentation mot min
              dotter om hon påträffades och sade: Men det är ju lagligt, mamma.
              Jag ställer frågan till Lena: Blir det fler eller färre ungdomar
              som inleder ett narkotikamissbruk med ett sådant förslag?
            </seg>
            <seg n="4f03061a">
              Vi är helt överens om att tidiga och tydliga insatser är viktiga.
              Det säger vi båda två. Men vad betyder tydliga? Betyder det dialog,
              att barnet kan fortsätta att förneka och att det blir suddiga
              underlag för socialtjänsten för att sätta in åtgärder? Det tror
              inte jag. Tydliga åtgärder betyder att det blir svart på vitt.
            </seg>
            <seg n="43e3f72c">
              Jag ser fram emot det Mats Löfvings rapport kommer att komma
              fram till. Det är spännande med det projekt som i dag drivs i
              Köpenhamn och som jag har tittat på. Där jobbar skolan, socialen,
              polisen och föräldrarna tidigt tillsammans. Man ser att det finns
              en tendens även fastän jag inte begår ett brott men finns i svansen.
              Jag finns där brott faktiskt begås. Det kan tyda på olika saker.
            </seg>
            <seg n="fe173dad">
              Här tror jag på och ser fram emot skarpa förslag som gör att
              vi kan förhindra att brott begås. Det är likadant med Carin Götblads
              utredning om hur vi kan stoppa oftast unga killar att gå med i
              en organiserad brottslighet som är öppen 24 timmar per dygn så
              att de inte kommer dit utan hittar bra och positiva fritidssysselsättningar
              i stället för att begå grova brott.
            </seg>
          </u>
          <note type="speaker" n="d43ee75b">
            Anf. 39 JOHAN LINANDER (c):
          </note>
          <u who="johan_linander_3c84a6" xml:id="i-5917e26d004d95a8-0" n="fedc1e66">
            <seg n="f22cf621">
              Fru talman! I dag debatterar vi en mycket svår fråga: Hur ska
              vi hjälpa barn under 15 år som misstänks för att ha begått brott?
              Det är just denna ingång jag och Centerpartiet har: Hur ska vi
              hjälpa barn under 15 år som misstänks för att ha begått brott?
            </seg>
            <seg n="0ef0199e">
              Det är ingen enkel fråga; det ska man börja med att säga. Men
              vi vet att det som vänsteroppositionen förordar härifrån talarstolen
              och som ni har försökt med under de år då ni hade regeringsmakten
              inte fungerar. Det fungerar inte att bara vara snäll och be den
              unge att sluta begå brott. Kerstin Haglö ville fråga den unge
              om han eller hon är motiverad att sluta begå brott. Jag tror inte
              att det fungerar. Jag tror att det är naivt.
            </seg>
            <seg n="6bd8838c">
              Jag skulle vilja påstå att det allra värsta och det taskigaste
              vi kan göra mot ett barn som har börjat begå brott och som har
              kommit in på den kriminella banan är att låta honom eller henne
              fortsätta. Det är att svika barnet. Det är ett riktigt stort svek.
            </seg>
            <seg n="cba1bb3e">
              Om vi vill barnet väl och det antar jag att vi alla vill måste
              vi hjälpa barnet att komma ut ur den negativa spiral som han eller
              hon har kommit in i. En sådan hjälp måste i värsta fall innebära
              tvång. Men det är också viktigt att poängtera att sådant tvång
              i alla lägen måsta uppfylla proportionalitetsprincipen något som
              ingen hittills har tagit upp. Ingrepp får alltså endast göras
              om skälen för åtgärden uppväger det intrång eller men i övrigt
              som åtgärden innebär för den unge.
            </seg>
            <seg n="b269d837">
              Fru talman! Den största förändring som vi genomför med dagens
              beslut är att vi inför en presumtionsregel som säger att polisen
              ska inleda en utredning när barn under 15 år misstänks för brott
              när brottet inte har ett lägre straff föreskrivet än ett års fängelse.
              Detta handlar egentligen om verkligt grova brott.
            </seg>
            <seg n="cba38d3f">
              Även i övrigt ska polisen kunna inleda en utredning om det är
              av särskild betydelse för allmänintresse och särskild betydelse
              för enskilds intresse eller om socialnämnden bedömer att en utredning
              kan antas ha betydelse för att avgöra socialtjänstens insatser
              för barnet.
            </seg>
            <seg n="6c5d2f94">
              Detta är viktiga besked. Det är viktiga signaler att säga att
              när barn begår grova brott ska de klaras upp i största möjliga
              utsträckning. Samtidigt är vi tydliga med att barn under 15 år
              inte ska bestraffas. De är inte straffmyndiga och ska inte heller
              vara det. Det finns partier åtminstone ett parti utanför riksdagen
              som vill straffa tolvåringar och sätta fotboja på dem. Detta tar
              vi starkt avstånd ifrån.
            </seg>
            <seg n="baa01383">
              Det är viktigt för brottsoffret och det är viktigt för barnet
              som har begått brottet att rätt insatser sätts in. Det är även
              viktigt att utreda brottet som den unge har begått eftersom det
              kan finnas äldre, straffmyndiga personer som har hjälpt till med
              brottsligheten. Det är inte sällan som unga under 15 år används
              för att begå ett brott helt enkelt därför att man vet att de inte
              är straffmyndiga medan det kanske är de äldre som tar hand om
              stöldgodset eller vad det nu kan vara.
            </seg>
            <seg n="f46598d7">
              Tyvärr har oppositionen i stort valt bort att diskutera frågorna
              om hur vi ska kunna hjälpa unga killar och tjejer som begår brott.
              Det handlar också om att hjälpa brottsoffren, som också i många
              fall är unga killar och tjejer. Unga som begår brott begår ofta
              brotten mot andra unga.
            </seg>
            <seg n="0089881e">
              I stället har vi här i dag fått höra den ena utläggningen efter
              den andra om hur hemskt det är att drogtesta ungdomar som misstänks
              för att ha missbrukat narkotika. Jag är den förste att säga att
              detta inte är någon lätt fråga. Jag blir besviken på vänsterdebattörerna
              som vill göra den till en självklar fråga. De tycker att det är
              så enkelt att man bara kan säga: Nej, detta ska vi absolut inte
              ha.
            </seg>
            <seg n="b40ce0ae">
              I de allra flesta fall tas redan i dag ett drogtest när en ung
              människa påträffas narkotikapåverkad. Föräldrarna eller annan
              vårdnadshavare om man nu ska behöva förtydliga det för Kerstin
              Haglö går allt som oftast med på att göra drogtestet eftersom
              de vill ha ett definitivt besked om huruvida barnet har missbrukat
              eller inte för att rätt insatser ska kunna göras. I de fallen
              har jag inte hört oppositionen beklaga sig över integritetskränkande
              drogtester även om det även här kan ske mot barnets vilja.
            </seg>
            <seg n="b97ae500">
              Men sedan kommer vi till de situationer där till exempel föräldrarna
              själva är missbrukare och inte alls är intresserade av att få
              socialtjänsten involverad i sitt eget eller sina barns liv. I
              dessa fall, när föräldrarna säger nej till att testa barnet, blir
              det tydligen integritetskränkande för barnet att ta ett drogtest.
              Jag skulle vilja påstå att det är ännu viktigare att klarlägga
              ett narkotikamissbruk hos barnet i de fall då föräldrarna inte
              ställer upp för sitt barn och när föräldrarna eller andra vårdnadshavare
              inte kan ge tillräckligt stöd och hjälp för sina barn.
            </seg>
            <seg n="41415c72">
              Fru talman! Med anledning av den reservation som de rödgröna
              vänsterpartierna har är det viktigt att återigen poängtera att
              tvångsvisa drogtester måste följa proportionalitetsprincipen i
              rättegångsbalkens 28 kap. Drogtest får tas endast om skälen för
              åtgärden uppväger det intrång eller men i övrigt som åtgärden
              innebär för den unge. Annars ska drogtestet inte tas.
            </seg>
            <seg n="3da68ace">
              Oppositionen skriver vidare i sin reservation det är ju trevligt
              att ni är överens för en gångs skull att drogtesterna skulle kunna
              leda fel eftersom vissa substanser inte ger utslag. Då frågar
              jag mig om det är bättre att alltid vidta åtgärder oavsett om
              man vet att det har varit ett missbruk av narkotika eller inte.
              Är det bättre att vidta åtgärder utan att veta? Är ovetskapen
              bättre än att få klara besked?
            </seg>
            <seg n="379ac17a">
              Vänsterpartierna skriver också att de oroar sig för att polisen
              ska överutnyttja möjligheten att ta drogtester. Den kritiken är
              helt felriktad. Det är inte polisen som kommer att fatta beslut
              om drogtester, utan det är åklagaren.
            </seg>
            <seg n="3b87f61b">
              Trots detta och jag vill betona att det här inte är någon lätt
              fråga vill jag, fru talman, yrka bifall till förslaget i betänkandet
              och avslag på reservationen.
            </seg>
          </u>
          <note type="speaker" n="1d5f112e">
            Anf. 40 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-5" n="4a688265">
            <seg n="c83a146d">
              Fru talman! Nej, Johan Linander, jag är varken naiv eller blåögd.
              Det kan du se om du tittar på mina ögon. Men jag vill möta de
              här barnen med respekt i stället för kränkning. Jag vill möta
              dem i en dialog i stället för en konfrontation. Det är inte att
              vara naiv.
            </seg>
            <seg n="4a02dbfe">
              Vi är emot att polisen ska få göra tvångsvisa drogtester. Det
              är det enda av det vi har i dag på vårt bord som vi är emot. Och
              det är inte bara vi som är emot detta, Johan Linander. Vi fick
              höra nu i ditt anförande att det är vi i De rödgröna som tycker
              att det här är en så stor och allvarlig fråga. Men Lagrådet och
              alla experter som har uttalat sig tycker likadant. Ni har kört
              över Lagrådet, som säger att detta inte borde få förekomma. Lagrådet
              avstyrker denna del i förslaget.
            </seg>
            <seg n="959e5a41">
              Därför förstår inte jag varför Johan Linander står här i dag
              och så stenhårt ska försvara det här, som ni har mycket svårt
              att försvara. Drogtester är väl inte det första man ska ta när
              man hittar ett barn som man misstänker ha använt droger. Vi är
              inte emot drogtester. Men man kanske bör ta samtalet med den unge
              dagen efter, när drogen har gått ur kroppen något så när så att
              han eller hon är vid sina sinnens fulla bruk. Däremot kan det
              ta flera veckor innan hasch är ute ur kroppen, så det är inte
              så naivt att vänta med drogtesten. Det viktigaste är att barnen
              känner trygghet i situationen. De kommer kanske att förneka. Det
              är ett motivationsarbete även för föräldrarna.
            </seg>
          </u>
          <note type="speaker" n="a28c9fb0">
            Anf. 41 JOHAN LINANDER (c) replik:
          </note>
          <u who="johan_linander_3c84a6" xml:id="i-5917e26d004d95a8-1" n="fedc1e66">
            <seg n="aacc6ef1">
              Fru talman! Det låter på Kerstin Haglö som om man inte ska hjälpa
              barnet om barnet förnekar, utan då väntar man med att hjälpa barnet.
              Det är precis tvärtom. Man måste sätta in insatser så att man
              hjälper barnet från detta.
            </seg>
            <seg n="3d1c68a2">
              Man kan diskutera respekt och kränkningar väldigt länge. Hur
              visar man respekt för barnet? I de här fallen, när någon har börjat
              missbruka, tror jag inte att man visar respekt mot barnet genom
              att låta personen i fråga fortsätta missbruka. Då visar man respekt
              genom att mycket kraftfullt hjälpa barnet ur den situation som
              det har hamnat i.
            </seg>
            <seg n="eb33b010">
              Alla experter är emot det här förslaget, säger Kerstin Haglö.
              Hon är ofta snabb med att berätta att andra har fel och till och
              med står och ljuger, men om hon påstår att alla experter är emot
              det här tror jag inte att hon har läst propositionen och inte
              remissvaren heller för den delen. Det är knappast så att Socialstyrelsen
              är emot det. De är för det. Bris är för det. Statens folkhälsoinstitut
              är för det här förslaget. Det är alldeles fel att det bara skulle
              vara alliansregeringen som tycker att det här är en bra idé. Dessutom
              ligger det i grunden en utredning som har föreslagit det här även
              om det har blivit några förändringar.
            </seg>
            <seg n="8f47c8db">
              Sedan måste jag ställa en fråga till Kerstin Haglö. Varför är
              det okej med tvångsvisa drogtester när barnet har föräldrar som
              bryr sig och ställer upp? Om föräldrarna säger ja kan det fortfarande
              vara emot barnets vilja, men då är det okej att ta ett tvångsvis
              drogtest av den unge. Men om den unge har föräldrar som inte bryr
              sig det minsta, som kanske själva är missbrukare, är det väldigt
              allvarligt med ett tvångsvis drogtest av den unge. Hur kan det
              komma sig?
            </seg>
          </u>
          <note type="speaker" n="ef7901fa">
            Anf. 42 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-6" n="4a688265">
            <seg n="daf26593">
              Fru talman! Jag vet inte hur noga Johan Linander lyssnade på
              mitt anförande. Jag sade att man måste göra allt när misstänker
              att ett barn missbrukar droger. Man måste göra allt, och man ska
              också sätta in åtgärderna så fort som möjligt. Men det innebär
              inte att polisen släpar med sig den unge mitt i natten till polishuset
              eller till sjukhuset för att med tvång ta ett drogtest.
            </seg>
            <seg n="f11ff2e1">
              Vi rödgröna tror att det är betydligt bättre att genomföra ett
              motivationsarbete med den unge. Jag säger också att man kan behöva
              genomföra det med föräldern. I de allra flesta fall när man för
              den här dialogen och konfronterar den unge med en misstanke om
              missbruk kommer man också fram till att man ska lämna ett drogtest.
              Det är så Maria Ungdom jobbar. Det är så många fler jobbar med
              ungdomar.
            </seg>
            <seg n="0d210fb9">
              Vi är inte emot drogtester, Johan Linander. Vi är emot att polisen
              ska få ta tvångsvisa drogtester utan att någon vuxen i barnets
              närhet är inblandad. Vi tror inte att det just då, när barnet
              är i ett rus, är det bästa att polisen ingriper och tar ett drogtest
              med tvång. Det är en kränkning, och det är respektlöst mot våra
              barn och ungdomar.
            </seg>
            <seg n="574b28cd">
              Jag vet inte hur Johan Linanders tonårstid var, men min var kaotisk.
              Jag sökte kärlek, tolerans, trygghet med mera. Jag förstår inte
              varför ni i Alliansen tycker att dagens barn och ungdomar inte
              behöver mötas på samma sätt utan att de ska mötas med hårda tag,
              hårda regler och tvångsvisa drogtester där polisen ska ha rätt
              att ta med dem till polishus.
            </seg>
          </u>
          <note type="speaker" n="41430470">
            Anf. 43 JOHAN LINANDER (c) replik:
          </note>
          <u who="johan_linander_3c84a6" xml:id="i-5917e26d004d95a8-2" n="fedc1e66">
            <seg n="4c490f76">
              Fru talman! Kerstin Haglös bild av hur polisen arbetar med de
              här fallen är verkligen en svartmålning av polisen. Jag motsätter
              mig bestämt att man ger den bilden att polisen ska släpa med sig
              och dra med sig den unge och utföra de här testerna. Det är åklagare
              som ska fatta beslut om drogtest ska ske eller inte, och det är
              läkare eller sjuksköterska som genomför det här testet vid behov.
            </seg>
            <seg n="b0eb18f0">
              Kerstin Haglö säger att man ska göra allt för att hjälpa de här
              barnen, men ändå säger ni nej till de åtgärder vi föreslår. Att
              göra allt innebär tydligen att prata och motivera. Jag är ledsen
              att behöva säga det, men jag tror inte att man kan lyckas motivera
              alla ungdomar som har hamnat i den här situationen. Jag tror tvärtom
              att det är väldigt svårt. Det är bara att vara glad när det lyckas,
              men det kommer att behövs tvång också.
            </seg>
            <seg n="8a5e7765">
              När barn har kommit riktigt fel och när de inte har föräldrar
              som bryr sig och ställer upp och hjälper dem på det sätt som behövs
              behöver samhället använda tvång. Det förvånar mig att Kerstin
              Haglö och Socialdemokraterna inte har förstått detta och är så
              fullständigt emot det.
            </seg>
            <seg n="02560610">
              Vad är respekt? Det är faktiskt att göra någonting och att hjälpa
              det här barnet. Det är att visa barnet respekt. Det är möjligt
              att barnet just vid det här tillfället inte tycker att det är
              någon bra idé och faktiskt är motståndare till det, men senare
              i livet kommer barnet att säga: Tack! Det var någon som grep in
              och ryckte ut mig ur det sammanhanget där jag befann mig, där
              jag hade börjat missbruka och begå brott. Tack för att någon hjälpte
              mig att komma ifrån det!
            </seg>
            <seg n="697feb27">
              Det är inte att visa respekt att säga: Vi får vänta och se om
              vi kan motivera dig att sluta begå brott och missbruka. Det tycker
              inte jag är att visa respekt mot ett barn.
            </seg>
          </u>
          <note type="speaker" n="047bff76">
            Anf. 44 INGER DAVIDSON (kd):
          </note>
          <u who="inger_davidson_cc5049" xml:id="i-3156e4e6ddc95244-0" n="85342603">
            <seg n="5c36ab65">
              Fru talman! Barn och brott är ord som egentligen inte borde kunna
              kopplas ihop i samma mening, särskilt inte om det handlar om barn
              som är elva tolv år eller ännu yngre. Men tyvärr är det ett känt
              faktum bland poliser, socialsekreterare och andra yrkeskategorier
              som arbetar med barn att det inte är så ovanligt att barn under
              15 år begår både mindre allvarliga och ibland väldigt allvarliga
              brott. Det är barn som växer upp i kriminella miljöer där brott
              är en del av vardagen, men det är också andra som av olika anledningar
              dras till äldre kriminella gäng och lockas eller tvingas att begå
              brott med motiveringen att de är de enda i gänget som inte kan
              straffas eftersom de ännu inte har fyllt 15 år.
            </seg>
            <seg n="4da59c7c">
              Det här är ofta sårbara barn som inte har den vuxennärvaro i
              sitt liv som barn behöver och har rätt till. Ingen närstående
              vuxen frågar vad de har för sig.
            </seg>
            <seg n="c3efc234">
              Jag träffade en skolsköterska för ett tag sedan som berättade
              om en kille på högstadiet som ofta kom ned och satt hos henne.
              Han behövde prata av sig, och det han vill prata om var att han
              kände sig övergiven av sina föräldrar. Han hade både en mamma
              och en pappa, och de representerade en alldeles vanlig medelklassfamilj,
              men de hade inte tid med honom. Jag har till och med prövat att
              supa mig full, berättade han för skolsköterskan, för att jag skulle
              få en reaktion, men jag fick ingen.
            </seg>
            <seg n="fce5688a">
              Frågan är då hur samhället runt omkring ska hantera de här barnen
              när de börjar visa tecken på utanförskap. Ska vi också blunda
              eller vända oss bort? Eller ska vi reagera och på det sättet visa
              att det är någon som bryr sig om dem och vill få till en förändring?
              För min del är svaret enkelt.
            </seg>
            <seg n="da4c809f">
              Det är därför brott som misstänks ha begåtts av barn under 15
              år ska utredas oftare och mer effektivt. Det ska alltid inledas
              en utredning om det handlar om ett brott som skulle ge minst ett
              års fängelse om det hade handlat om en vuxen person. Här talar
              vi om så allvarliga brott som mord, dråp, grov misshandel, våldtäkt
              och mordbrand. I de fallen ska det också göras möjligt att genomföra
              en kroppsbesiktning av barnet för att utröna om han eller hon
              har narkotika i kroppen. Så här långt instämmer oppositionen.
            </seg>
            <seg n="3ea355a8">
              Men även andra brott som barn misstänks för ska utredas om det
              finns särskilda skäl för det. Det kan vara stöld, skadegörelse,
              klotter och annat. Socialnämnden ska också kunna begära att polisen
              gör en utredning om de bedömer att det behövs för att avgöra vilka
              insatser för barnen som socialnämnden ska sätta in. I de fallen
              ställs det också krav på att socialtjänsten ska närvara vid polisförhöret.
            </seg>
            <seg n="a21f46ba">
              Det här är tidiga och tydliga insatser. Det är tydligt när och
              hur brott ska utredas. Många talar om det här med tidiga och tydliga
              insatser, men då måste man också visa vad tydlighet innebär. Nu
              har Alliansen gjort det genom att komma med de här förslagen,
              och så här långt instämmer också oppositionen. Det är bra. Den
              här tydligheten behövs.
            </seg>
            <seg n="242c7816">
              Den bestämmelse som har väckt mest debatt och som oppositionen
              nu starkt opponerar sig emot är möjligheten att införa tvångsvisa
              drogtester, som det heter, av barn under 15 år som misstänks för
              att missbruka narkotika. Är det rimligt?
            </seg>
            <seg n="73f1576e">
              Ja, det är det av de skäl som jag angav i min inledning, inte
              för att sätta dit den unge och stämpla honom eller henne som brottsling
              utan för att kunna sätta in rätt stödåtgärder i tid. Det är vad
              det handlar om. I de flesta fall kommer drogtesterna också i fortsättningen
              att genomföras med barnens och föräldrarnas goda minne, precis
              som i dag, men vi måste komma åt undantagsfallen, de finns tyvärr.
            </seg>
            <seg n="714db35a">
              Det är inte så att polisen inte gör allt för att försöka få kontakt
              med föräldrar eller vårdnadshavare. Det är inte bra för polisen
              att vara ensam om det, utan man gör allt. Jag har erfarenhet av
              detta, för jag har varit vårdnadshavare åt barn som har hamnat
              i sådana här situationer. Jag vet att polisen hör av sig och vill
              att man ska vara närvarande. Det kommer polisen att göra även
              i fortsättningen. Polisen kommer att göra allt för att få dit
              en förälder eller vårdnadshavare. Men det finns som sagt undantag,
              och nu öppnar vi för den här möjligheten.
            </seg>
            <seg n="e7685087">
              För några år sedan drabbades Finsta, ett litet samhälle utanför
              Norrtälje, av en tragedi. En drogpåverkad 21-årig man gick bärsärkagång
              och gick på oskyldiga personer. Många blev skadade, jag minns
              inte om någon dödades. Det visade sig senare att han hade missbrukat
              narkotika sedan han var elva år. Hur hade det kunnat fortgå? Varför
              hade ingen reagerat och hjälpt honom i tid? Och han är som vi
              vet långt ifrån ensam. Det behövs krafttag för att förhindra nyrekrytering
              av barn och unga till ett liv i missbruk, för deras egen skull
              men också för omgivningens.
            </seg>
            <seg n="054863f9">
              Nu är det ingen som tror, inte jag i alla fall, att de nya reglerna
              om drogtester är det enda som kan vända utvecklingen. Det kan
              vara ett yttersta verktyg i kampen mot droger. Men låt mig för
              tydlighetens skull få nämna andra insatser som den här regeringen
              gjort sin tid vid makten eftersom oppositionen hela tiden påstår
              att inga förebyggande insatser görs.
            </seg>
            <seg n="70e20c11">
              Det har anslagits 260 miljoner kronor per år som nationella stimulansmedel
              för förebyggande arbete och utveckling av vård och behandling
              av personer som missbrukar narkotika. Det är långt mer än vad
              som satsades under den förra regeringens tid. När vi lade ned
              Mob, en s-märkt sidoorganisation, i departementet införde vi en
              annan organisation. Det är inte bara så att vi tog bort den. Nu
              finns det en fast struktur för drogfrågor inom Regeringskansliet,
              den kallas Samant, och ett så kallar ANT-råd där en rad experter
              på alkohol, narkotika, dopning och tobak deltar. Det finns minst
              en länssamordnare för motsvarande frågor i varje län.
            </seg>
            <seg n="fbacfca3">
              Det är inte vi som påstått att det arbetet har gått bra, utan
              Folkhälsoinstitutet har gjort en utvärdering som visar att det
              har fått mycket positivt resultat. Mobilisering mot narkotika
              gjorde en del utåtriktade insatser som fick stor uppmärksamhet,
              bland annat annonskampanjen Knark är bajs. Hur bra resultat det
              har gett vet jag inte.
            </seg>
            <seg n="85df7fed">
              Ytterligare 115 miljoner kronor per år har satsats på ett antal
              folkhälsoinsatser, till exempel föräldrastöd som ni efterlyste.
              Jag utredde själv den frågan åt regeringen. Det införs nu brett
              i hela landet föräldrastöd i förebyggande syfte. Sex modellkommuner
              har tagits fram som visar upp bästa möjliga förebyggande arbete.
              Det har också bäring på narkotikafrågan, för det är alltid bättre
              att stämma i bäcken än i ån.
            </seg>
            <seg n="7115afca">
              Den stora psykiatrisatsningen på 900 miljoner kronor per år vill
              jag också nämna, för den har barnfokus. Det har stor betydelse
              för att förebygga missbruk eftersom vi vet att många som blir
              beroende av narkotika har olika neuropsykiatriska störningar.
            </seg>
            <seg n="c93056c9">
              Sammanfattningsvis: Jag är övertygad om att föräldrar som bryr
              sig är det bästa botemedlet mot missbruk av olika slag, och jag
              tror inte att jag är ensam om det. Men det kan ändå gå snett,
              och då behövs snabba och relevanta insatser från det övriga samhällets
              sida som anpassas efter varje barns individuella behov. Då kan
              vi förhoppningsvis hejda brottslighet och narkotikamissbruk bland
              våra barn och unga. Ingen ska behöva säga som flera här har antytt
              och som jag hört många gånger när jag talat med interner på våra
              fängelser: Ingen såg mig förrän jag begick det brott som ledde
              till att jag nu sitter här. Det tycker jag är det sämsta betyg
              som vi som ansvariga kan få. Därför yrkar jag bifall till förslaget
              i betänkandet och avslag på reservationen.
            </seg>
            <seg n="920b9ce9">
              Fru talman! Eftersom det här är min sista debatt i riksdagen
              vill jag rikta ett tack till alla som jag haft kontakt med och
              samarbetat med under tiden i riksdagen. Vi har så fantastiskt
              många duktiga medarbetare här i riksdagen. Utan dem skulle vi
              ledamöter inte klara oss en dag. Därför vill jag passa på att
              tacka alla dem som jag under åren har fått hjälp av på olika sätt
              och som verkligen har stött mig i min roll som ledamot. Självklart
              vill jag även tacka mina kolleger i utskottet för gott samarbete.
            </seg>
          </u>
          <note n="8db0dcc6">
            I detta anförande instämde Helena Bouveng (m).
          </note>
          <note type="speaker" n="7f31bc5f">
            Anf. 45 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-7" n="4a688265">
            <seg n="2dc330d8">
              Fru talman! Jag instämmer i mycket av det Inger Davidson sade,
              inte minst det om polisens arbete och hur polisen i dag arbetar
              i nära samverkan med socialtjänst och vårdnadshavare. Det vill
              jag djupt instämma i därför att jag vet att det är så. Jag vet
              att om polisen påträffar unga människor eller barn under 15 år
              i en miljö som inte är bra för dem ser polisen till att köra hem
              dem och har ett samtal. Man kan också göra en anmälan hos socialtjänst.
              Det är just därför som vi inte tycker att man behöver ge polisen
              verktyget att tvångsvis drogtesta barn. Det görs i dag i en bra
              och nära relation med både barn och föräldrar. Jag har tidigare
              talat om att det kan vara en lång process, så jag tänker inte
              gå in på det längre.
            </seg>
            <seg n="db022bfe">
              Jag vill gärna ta upp det Inger Davidson säger om alla satsningar
              ni gjort som ska vara till nytta och gagn för våra barn och ungdomar.
              Jag delar inte hennes uppfattning. Jag ser hur skolklasserna har
              blivit större. Jag ser att det finns färre lärare. Jag ser hur
              mobbningen har ökat, och det är inte bara jag som ser detta, utan
              även Skolverket säger det. Medan vi fick ned antalet elever i
              klassen och ökade antalet lärare har det nu blivit fullständigt
              omvänt. Men det är klar att har landsting och kommuner inte fått
              de pengar som de så väl behöver raseras välfärden, och det drabbar
              våra barn och ungdomar.
            </seg>
            <seg n="57d5982e">
              När det gäller alkohol, narkotika, tobak och information på skolorna
              visar undersökningar att 2009 var det 50 procent av ungdomar i
              år två i gymnasiet som säger att de inte har fått någon information.
              50 procent tidigare har det varit 25 procent. Det har alltså fördubblats
              2009. Barn och ungdomar får inte information.
            </seg>
          </u>
          <note type="speaker" n="f4b05865">
            Anf. 46 INGER DAVIDSON (kd) replik:
          </note>
          <u who="inger_davidson_cc5049" xml:id="i-3156e4e6ddc95244-1" n="85342603">
            <seg n="fc89e44b">
              Fru talman! Det lät lite annorlunda nyss när Kerstin Haglö beskrev
              polisens insatser hur man skulle släpa i väg och tvångsvis testa.
              Jag tror som sagt att man kommer att fortsätta med att försöka
              få kontakt med någon vuxen som har ansvar. Men det är undantagsfallen
              som vi vill komma åt, de kanske allra mest utsatta.
            </seg>
            <seg n="a4ea64e3">
              Det hindrar inte att vi gör det som ni har tagit upp flera gånger,
              att vi arbetar med motivation, att vi till och med tvångsomhändertar
              barn för att placera dem i en annan miljö. Det kan vara många
              åtgärder som behöver sättas in. Det är de absoluta undantagsfallen
              som vi vill komma åt när vi säger: När ingenting annat hjälper,
              när man inte lyckas få någon kontakt ska man efter åklagarens
              beslut det är viktigt att betona testa. Det här är inte någonting
              som en enskild polisman kan besluta sig för att göra hur som helst.
              Det ska ske med en person av samma kön. När man tar urinprovet
              ska det vara under överinseende av en person av samma kön.
            </seg>
            <seg n="6e2f0ae4">
              Det är väldigt tydliga regleringar i lagen som gör att det ska
              vara så lite integritetskränkande som det bara går. Det är en
              värre integritetskränkning att inte göra någonting alls.
            </seg>
          </u>
          <note type="speaker" n="b330032b">
            Anf. 47 KERSTIN HAGLÖ (s) replik:
          </note>
          <u who="kerstin_haglo_e26e6d" xml:id="i-d9bb2af396a52ef3-8" n="4a688265">
            <seg n="47f26d13">
              Fru talman! Jag tycker att vi har debatterat frågan om tvångsvisa
              drogtester nog nu. Vi har helt skilda uppfattningar om detta.
              Vi anser att det verktyget inte behövs för polisen i dag. Vi anser
              att det går att lösa på annat sätt, även om det är så att ett
              barn far mycket illa, som Inger Davidson säger. Vi är fullt medvetna
              om detta. Vi tror också att man i dagens samhälle klarar av även
              de svåra valen.
            </seg>
            <seg n="b6abbf6b">
              Jag vill gå tillbaka lite grann till det förebyggande arbetet,
              utifrån det som Inger Davidson sade om Mobilisering mot narkotika,
              som ni valde att lägga ned. Min bild av Mobilisering mot narkotika
              är en helt annan. Det är oerhört viktigt. Skolan är den plats
              där våra barn och ungdomar tillbringar den största delen av sin
              tid, och därför är arbetet både med värdegrund och med alkohol,
              narkotika och tobak jättevärdefullt. Det ska finnas ett förebyggande
              arbete på skolorna som gäller narkotika och alkohol men också
              en handlingsplan som är känd för barn, ungdomar och föräldrar
              i fråga om vad som händer om skolan misstänker att ett barn missbrukar.
            </seg>
            <seg n="744cdb89">
              Därför är det också oerhört viktigt att barn och ungdomar själva
              finns med i det här arbetet. Mobilisering mot narkotika var just
              ett sådant arbete. Där fanns alltså barn och ungdomar själva med
              som informatörer och rapportörer till sina kompisar om narkotikans
              skadeverkningar.
            </seg>
            <seg n="ddaab503">
              Jag beklagar att den moderatledda regeringen valde att lägga
              ned narkotikasamordnaren, för man har tappat kraft och mycket
              mark.
            </seg>
            <seg n="c8dfda10">
              Vi vill i stället både stärka skolhälsovården och stärka detta
              med attityder. Vi vill att exempelvis en ung människa som missbrukar
              ska garanteras bra vård med en väntetid på högst två veckor. Det
              finns i vår budget. Vi vill möta unga i kris. Vi vill öppna upp
              den nationella hjälplinjen till att också bli Skriv till hjälplinjen,
              som unga kan använda eftersom ungdomar i dag använder datorn mycket.
            </seg>
          </u>
          <note type="speaker" n="9fd94aa1">
            Anf. 48 INGER DAVIDSON (kd) replik:
          </note>
          <u who="inger_davidson_cc5049" xml:id="i-3156e4e6ddc95244-2" n="85342603">
            <seg n="1ccb8e7d">
              Fru talman! Jag skulle kunna ägna mina två minuter åt att räkna
              upp allt som regeringen gör på alla områden, som Kerstin Haglö
              nu försöker göra. Men jag tycker att vi nu ska hålla oss till
              saken.
            </seg>
            <seg n="93c238ca">
              Det handlar om: Var det bra eller dåligt att lägga ned Mobilisering
              mot narkotika? Jag anser att det var bra, därför att man har gjort
              en helt annan struktur. Det var många spektakulära utspel, som
              jag nämnde ett exempel på, som gjorde att det här syntes. Folkhälsoinstitutet
              har alltså gjort en väldigt positiv utvärdering av det långsiktiga
              arbete som nu har införts. Det är väldigt strukturerat, och där
              sitter experter med i alla de olika delarna av drogförebyggande
              verksamhet. Jag vet många som jobbar med detta inom departementen
              som säger: Måtte nu detta få vara kvar om olyckan skulle vara
              framme och vi får byta regering! De kanske inte uttrycker sig
              riktigt så, utan det var jag som lade till det.
            </seg>
            <seg n="be467837">
              Det här är alltså ett långsiktigt arbete som har inletts, inte
              en partipolitiskt knuten organisation, som Mobilisering mot narkotika
              var.
            </seg>
            <seg n="4392f599">
              Sedan håller jag naturligtvis helt med om det som sägs om arbetet
              i skolorna eftersom jag själv är gammal lärare. Jag vet hur viktigt
              det är med värdegrundsarbete och att eleverna blir indragna. Men
              det kommer lite grann vid sidan om det som vi nu diskuterar.
            </seg>
            <seg n="fb809315">
              Vi kan sluta med att konstatera, som Kerstin Haglö sade, att
              vi har olika inriktning när det gäller förslaget om tvångsvisa
              drogtester. Det ska bli väldigt intressant, även om jag inte finns
              kvar här i riksdagen, att följa hur det går med det, om utvärderingarna
              kommer att visa att det har hjälpt vissa barn och unga. Jag är
              övertygad om att det kommer att bli så.
            </seg>
          </u>
          <note type="speaker" n="bac2c619">
            Anf. 49 JOHAN PEHRSON (fp):
          </note>
          <u who="johan_pehrson_93d767" xml:id="i-e0d468e3b542e7eb-5" n="731f87a7">
            <seg n="de90ecdf">
              Fru talman! Kära kolleger! Vice ordföranden i justitieutskottet
              Inger Davidson tackade i anförandet för ett gott samarbete. Hon
              räknade med att det skulle bli hennes sista anförande i våra debatter,
              men det är möjligt att bli återvald till Sveriges riksdag även
              om man inte kandiderar i detta val.
            </seg>
            <seg n="471705b0">
              Jag vet också att Margareta Persson från Socialdemokraterna kommer
              att sluta. Hon har i en annan debatt, som jag inte begärde replik
              i, tackat utskottet för gott samarbete.
            </seg>
            <seg n="ad24dee2">
              Jag skulle vilja tacka er båda för fina insatser. Jag har haft
              väldigt roligt och haft en mycket bra debatt med båda kanske mer
              av debatt med Margareta Persson och mer av diskussion med Inger
              Davidson, av förklarliga skäl.
            </seg>
            <seg n="991f5cf7">
              Nu är det fler som slutar, men jag åhörde själv när Margareta
              Persson var uppe och sade det. Jag tog ingen replik då men reparerar
              detta nu.
            </seg>
            <seg n="bed63e0f">
              Jag vill tacka alla andra i utskottet och hoppas att ni får en
              bra sommar.
            </seg>
            <seg n="b60e195b">
              Jag vill också tacka fru talmannen och alla andra talmän för
              att ni har hjälpt till med att hålla ordning på oss i talarstolen.
            </seg>
            <seg n="d3cdeb48">
              Tack så mycket, Inger, Margareta och alla andra som slutar i
              utskottet, för fantastiska insatser!
            </seg>
          </u>
          <note n="f932f03d">
            Överläggningen var härmed avslutad.
          </note>
          <note n="192a6125">
            11 § En ny fängelse- och häkteslagstiftning
          </note>
          <note n="7ff40083">
            Föredrogs
          </note>
          <note type="speaker" n="887cead9">
            Anf. 50 CHRISTER ADELSBO (s):
          </note>
          <u who="christer_adelsbo_5a7d91" xml:id="i-1a9bf34a626920e6-0" n="70aece84" next="i-3aceffdfb6c46d45-0">
            <seg n="7ce88123">
              Fru talman! Kriminalvården utgör en av rättskedjans viktigaste
              funktioner. Här ligger ansvaret för att straff avtjänas på ett
              säkert sätt och för att återanpassa människor som har begått brott
              så att nya brott inte sker i framtiden. Därför är insatser för
              vård och behandling väldigt viktiga.
            </seg>
            <seg n="7a5b594b">
              Kriminalvården har utvecklats radikalt på säkerhetssidan med
              utbyggnad av säkerhetsplatser på de tyngsta anstalterna och förhöjd
              säkerhet över lag. Allt detta måste göras samtidigt och är en
              förutsättning för varandra, eftersom en god vård inom kriminalvården
              självklart förutsätter att internerna är på plats och deltar i
              program, behandling och aktiviteter.
            </seg>
            <seg n="b87f6df1">
              Målet för kriminalvården är att minska brottsligheten och öka
              tryggheten i samhället. Detta sker bäst genom ett meningsfullt
              innehåll med vård och behandlingsinsatser som syftar till att
              minska återfall i brott och med respekt för mänskliga rättigheter.
            </seg>
            <seg n="8f1adedc">
              En väl fungerande tillsyn är central för den slutna verksamhet
              som kriminalvården utgör.
            </seg>
            <seg n="b142cee3">
              Den tillsyn som JO utgör i dag är inte kontinuerlig och heller
              inte fullständig. Den övervägande delen av verksamheternas tillsyn
              ansvarar den egna myndigheten Kriminalvården för.
            </seg>
            <seg n="a2dfed73">
              Vi anser att en modern kriminalvård ska ha en oberoende tillsyn
              utifrån. Vi vill därför att regeringen utreder hur en sådan här
              oberoende insats utanför kriminalvården ska sköta tillsynen över
              kriminalvården.
            </seg>
          </u>
          <note n="98e289c8">
            Fru talman! Våren 2006 röstade riksdagen igenom propositionen
            om en modernare kriminalvårdslag. Den började gälla från och med
            den 1 januari 2007. Med den nya kriminalvårdslagen ville vi åstadkomma
            en förbättrad och mer strukturerad övergång från livet i anstalt
            till livet i frihet.
          </note>
          <u who="christer_adelsbo_5a7d91" xml:id="i-3aceffdfb6c46d45-0" n="70aece84" prev="i-1a9bf34a626920e6-0">
            <seg n="f5388c38">
              En grundtanke var att individualisera kriminalvården. Utslussningen
              skulle anpassas till vad varje intagen behöver för att förbättra
              förutsättningarna för att han eller hon ska klara sig i samhället
              efter frigivningen utan återfall i brott.
            </seg>
            <seg n="483b7af0">
              Ett av utslussningsalternativen var vistelse i halvvägshus. Halvvägshus
              innebär att den intagne är placerad i ett av Kriminalvårdens kontrollerade
              hem som är anpassat för att ge intagna särskilt stöd och särskild
              tillsyn.
            </seg>
            <seg n="b6bebbe5">
              Den borgerliga regeringen har tyvärr visat ett ljummet intresse
              för verksamheten med så kallade halvvägshus. Den borgerliga regeringens
              passivitet avseende förbättrad utslussning är svår att förstå.
              Både samhället och den enskilde individen tjänar på att den intagne
              på ett så bra sätt som möjligt kan komma in i samhället igen.
              Dessutom är halvvägshus ett ekonomiskt billigare alternativ än
              anstalt. Vi menar att regeringen måste anstränga sig för att förbättra
              utslussningen och öka antalet klienter i halvvägshus till minst
              200.
            </seg>
            <seg n="5bbc2d38">
              Fru talman! Vi anser att det är uppenbart att samarbetet mellan
              kriminalvården och socialtjänsten måste bli bättre. En human kriminalpolitik
              bör garantera att det finns fler särskilda besöksrum för barn,
              att särskilt utbildad personal ska finnas med när ett barn besöker
              häktet eller anstalten och att födelsedagar och skolavslutningar
              ska kunna vara grund för att bevilja permission.
            </seg>
            <seg n="ebbaf80e">
              Dessutom är det rimligt att barnen, på sina villkor, får en lagstadgad
              rätt att kunna ringa sin frihetsberövade förälder. En rimlig utgångspunkt
              bör, då det är lämpligt för barnet, vara att det ska finnas möjlighet
              till daglig kontakt med föräldern i anstalten.
            </seg>
            <seg n="935f3dec">
              Att intagna i kriminalvården måste få behålla kontakt med familj,
              släkt och vänner under verkställigheten är självklart. En viktig
              del i detta är möjligheten att ta emot besök.
            </seg>
            <seg n="9ff730d4">
              Regeringen vill nu begränsa dessa kontakter genom att införa
              möjligheten att hänvisa besöken till rum där intagna och besökare
              hålls fysiskt åtskilda, till exempel genom en glasruta. Detta
              gäller både häkten och fängelser.
            </seg>
            <seg n="b208f0d4">
              Vi och flera remissinstanser anser att detta är alltför långtgående
              och riskerar att försämra klimatet inom kriminalvården genom att
              det påverkar de intagna mycket negativt.
            </seg>
            <seg n="778a4e07">
              Motivet till förslaget, som man har, är att man vill omöjliggöra
              överlämnandet av otillåtna föremål. Detta problem måste man dock
              kunna arbeta med bland annat genom visitationer. Förslaget står
              inte alls i proportion till de konsekvenser som det innebär, och
              det bör inte genomföras.
            </seg>
            <seg n="6a8f5d5c">
              Fru talman! Tillgång till personlig egendom är en betydelsefull
              beståndsdel i en human kriminalvård. Det är viktigt för den intagne
              att kunna ta emot böcker, tidningar, tidskrifter eller annat som
              kan ge honom eller henne sysselsättning under fritiden. Rätten
              att ta del av information är dessutom en stark rättighet som är
              grundlagsfäst.
            </seg>
            <seg n="7ebe55eb">
              Enligt vår uppfattning står den lagstiftning som trädde i kraft
              den 1 april 2008 inte i överensstämmelse med regeringsformen.
              Beredningen av ärendet var otillräcklig, och viktiga instanser,
              som Lagrådet, nonchalerades helt. Regeringen bör därför snarast
              återkomma till riksdagen med ett förslag som tillgodoser det här.
            </seg>
            <seg n="de7b9647">
              Inom kriminalvården erbjuds det på vissa håll yrkesutbildningar
              som finansieras av Arbetsförmedlingen. Dessa utbildningar leder
              i många fall till yrken där det är brist på arbetskraft.
            </seg>
            <seg n="c910e969">
              Fler intagna inom kriminalvården bör erbjudas kvalificerad yrkesutbildning.
              På vissa anstalter erbjuds det i dag utbildning, men kvaliteten
              och utbudet varierar för mycket. Vi anser att det bör finnas möjlighet
              att studera på högskolenivå vid landets kriminalvårdsanstalter.
            </seg>
            <seg n="710ee60c">
              Och angående utbildning kräver ett så krävande yrke som kriminalvårdarens
              en vidare utbildning än vad som kan erbjudas genom Kriminalvårdens
              egen försorg. En särskild utbildning skulle uppvärdera vårdaryrket.
              En möjlighet skulle kunna vara att skapa en särskild inriktning
              i socialhögskolans regi under rubriken: Socialt arbete med inriktning
              på kriminalvård. Vi anser att det bör utredas hur en särskild
              högskoleutbildning för kriminalvården kan utformas.
            </seg>
            <seg n="f47295d7">
              Fru talman! Sverige har fått kritik av Europarådets kommitté
              för förhindrande av tortyr och omänsklig eller förnedrande behandling
              för förhållandena på och lagstiftningen kring de svenska häktena.
              Ett område där kritiken har varit mycket stark gäller de restriktioner
              som åklagare utfärdar i samband med häktningen.
            </seg>
            <seg n="9110e935">
              I Häktesutredningen föreslogs att åklagare i samband med häktningsförhandlingen
              ska begära tingsrättens tillstånd och motivera varje enskild restriktion
              som han eller hon vill ålägga den häktade. Dessa förslag välkomnades
              av många remissinstanser som såg dem som nödvändiga för att leva
              upp till de krav som ställts på Sverige. Regeringen väljer trots
              detta att inte genomföra förslagen och anför att utredningsförslaget
              inte medför någon stor eller principiell ändring.
            </seg>
            <seg n="fd8a7c78">
              Detta uttalande får man väl säga är ganska häpnadsväckande, eftersom
              utredningens förslag faktiskt innebär ett helt annat perspektiv
              i fråga om vem som ska ta initiativ till en omprövning. Vi anser
              att Häktesutredningens förslag om prövning av restriktioner i
              häkten bör genomföras.
            </seg>
            <seg n="9a6f1997">
              Fru talman! Vi anser att den kritik som framförs av Riksrevisionens
              styrelse är graverande. Som Riksrevisionen anför har regeringen
              inte gjort tillräckligt för att underlätta samverkan för kriminalvårdens
              klienter. Det är inte acceptabelt att samverkan i hög grad är
              personberoende och sårbar, som fallet faktiskt är i dag.
            </seg>
            <seg n="81ebbb72">
              Vi anser därför i likhet med Riksrevisionens styrelse att regeringen
              bör ta initiativ till en översyn av befintlig lagstiftning för
              kommuner och landsting om krav på samverkan med kriminalvården.
            </seg>
            <seg n="723a6e33">
              Vi ser också allvarligt på den kritik som Riksrevisionens styrelse
              framför när det gäller verkställighetsplaneringen. Trots att frågeställningen
              uppmärksammats under senare år finns det brister när det gäller
              såväl kvalitet och dokumentation som planering. Vi delar styrelsens
              uppfattning att regeringen måste säkerställa att verksamhetsplaneringen
              genomförs i enlighet med de krav som lagen ställer.
            </seg>
            <seg n="1e1ae01f">
              Det är viktigt att kommunerna har en god beredskap för att kunna
              erbjuda det stöd och den vård som behövs efter frigivandet. För
              att underlätta kommunernas möjlighet till detta menar vi att det
              bör utredas hur alla de resurser som finns inom missbruksvården,
              socialtjänsten, Arbetsförmedlingen etcetera kan samordnas på ett
              bättre sätt för att ge varje enskild individ ett relevant stöd
              i samband med frigivningen. Det skulle kunna ske genom en så kallad
              utslussningspeng.
            </seg>
            <seg n="2851c4ad">
              Stödet ska vara individuellt, och insatserna ska vara riktade
              mot till exempel fortsatt missbruksvård, arbetsplatspraktik, utbildning
              och boende. Insatserna ska också vara dokumenterade i en handlingsplan
              som skrivits under av den enskilde, av kriminalvården och av kommunen.
            </seg>
            <seg n="8bd32837">
              Fru talman! Jag står självklart bakom samtliga våra reservationer
              men nöjer mig här med att yrka bifall till reservationerna 1 och
              9.
            </seg>
          </u>
          <note type="speaker" n="39580f7d">
            Anf. 51 LENA OLSSON (v):
          </note>
          <u who="lena_olsson_010079" xml:id="i-517bc1ef001da7a5-5" n="842f4883">
            <seg n="e94af32b">
              Fru talman! Jag vill börja med att instämma i vad Christer Adelsbo
              sade jag glömde bara att trycka på knappen.
            </seg>
            <seg n="e339aca4">
              Vi har då behandlat propositionen 2009/10:135 En ny fängelse-
              och häkteslagstiftning . Här har Christer på ett föredömligt sätt
              tagit upp det mesta, så jag ska försöka hålla mig kort.
            </seg>
            <seg n="54487c45">
              Medan regeringen fokuserat nästan uteslutande på fler poliser
              och hårdare straff har resten av rättskedjan utsatts för ett hårt
              tryck. Regeringen har under hela mandatperioden stått passiv inför
              larmrapporter om den ekonomiska krisen inom kriminalvården.
            </seg>
            <seg n="3efd3eed">
              I det senaste budgetunderlaget kan man läsa om hur nödvändig
              ut- och ombyggnad har bromsats och att i stort sett allt utvecklingsarbete
              som inte rör säkerheten har avstannat. Man har fått dra åt svångremmen
              rejält.
            </seg>
            <seg n="c78da04b">
              Trycket på kriminalvården har varit stort när antalet intagna
              ökat, till stor del som en följd av regeringens egen politik.
              Beläggningen på anstalter och häkten ligger på en alltför hög
              nivå för att man ska kunna utföra ett tillräckligt bra arbete
              med det som är och bör vara huvuduppgiften, att förhindra att
              de intagna begår nya brott i framtiden.
            </seg>
            <seg n="b318d645">
              Grunden till regeringens förslag är Kriminalvårdskommitténs betänkande
              Framtidens kriminalvård , från 2005. Baserat på utredningen genomförde
              vi, De rödgröna, under förra mandatperioden reformer för en förbättrad
              utslussning för att på ett bättre sätt förbereda de intagna för
              livet efter strafftiden. Vi införde möjligheter till utökad frigång,
              vistelse i halvvägshus samt vårdvistelse som innebar större möjligheter
              att få hjälp med till exempel missbruksproblem. Regeringen slutför
              nu behandlingen av utredningens förslag. Regeringens förslag grundas
              även på utredningen Ny häkteslag .
            </seg>
            <seg n="c3d23448">
              Även om regeringen i sitt förslag har några bra förslag för att
              förbättra rehabilitering och samverkan med myndigheter utanför
              Kriminalvården är det tydligt att man har lagt störst vikt vid
              ökad säkerhet. Det är självklart en viktig fråga. Vi är till exempel
              positiva till regeringens förslag om fordonskontroller och större
              möjlighet att avvisa obehöriga personer. Men säkerhetstänkandet
              får inte gå så långt att arbetet med vård, rehabilitering och
              återanpassning motverkas. Klimatet på häkten och anstalter påverkas
              negativt, vilket i sin tur utgör en säkerhetsrisk för både intagna
              och anställda.
            </seg>
            <seg n="cb02945b">
              Man kan säga att detta var övergripande.
            </seg>
            <seg n="1fa283be">
              Vi har också inom utskottet, i uppföljningsgruppen, tittat speciellt
              på kvinnorna, och gör bedömningen att säkerhetshöjande insatser
              alltid måste ställas i relation till de inskränkningar som de
              medför för de intagna kvinnorna, i grupp och på individnivå. Man
              drabbas alltså hårdare av säkerhetsnormer som tas generellt, och
              det blir kvinnorna lidande av. Detta har fått till följd att omotiverade
              restriktioner och inskränkningar tillämpas på anstalterna.
            </seg>
            <seg n="21ee77bd">
              Proportionalitetsprincipen måste framöver få genomslag på så
              sätt att kvinnor intagna på anstalt inte beläggs med restriktioner
              eller inskränkningar som motiveras av händelser av ordningsstörning
              eller säkerhetsrisker som uppstått på anstalter för män.
            </seg>
            <seg n="7bc12b88">
              Det är en viktig fråga. När jag tittar i betänkandet vad det
              gäller bakgrund, pågående arbete och utskottets ställningstagande
              ser jag att man tycker att det är viktigt.
            </seg>
            <seg n="f906e700">
              Vi vet allihop att det här är ett stort problem. Men jag vill
              veta exakt, konkret vad det är som har hänt. Uppgifter som vi
              får är att det inte har hänt så mycket. Kvinnor som i mycket större
              omfattning sköter sig bättre inom anstaltsvården ska inte behöva
              bli lidande.
            </seg>
            <seg n="ce57577d">
              Jag vill ställa frågan konkret: Hur långt har man kommit? Vad
              är det för konkreta åtgärder som man har gjort när det gäller
              det här?
            </seg>
            <seg n="f67b7665">
              Vi har också tagit upp i vår reservation särskilda villkor för
              långtidsdömda. Utredningen som ligger till grund för regeringens
              förslag till ny lagstiftning föreslog att man ska ta bort de särskilda
              villkoren för långtidsdömda. Regeringen vill dock behålla dem.
            </seg>
            <seg n="52a97609">
              Det handlar om att de som är dömda till fängelse i minst fyra
              år har särskilda villkor när det gäller anstaltsplacering, permission
              och utslussning. Man kan även införa detta för dem som är dömda
              till fängelse i minst två år om det finns särskilda skäl.
            </seg>
            <seg n="bc4b493f">
              Regeringen motiverar detta med att särskilt samhällsskydd behövs
              när personer gjort sig skyldiga till grova brott. Precis som utredningen
              föreslog anser vi att särskilda säkerhetsvillkor ska ställas upp
              efter individuell bedömning och att det inte behövs särskilda
              regler grundade på strafftider.
            </seg>
            <seg n="5bb8b8e7">
              I en rapport från Kriminalvården, Långtidsdömdas verkställighet
              från 2002, slås fast att många långtidsdömda på grund av dessa
              regler blir kvar på anstalter med hög säkerhet trots att det inte
              längre finns behov av det. Onödigt hög säkerhet är också kostnadsdrivande
              och motverkar återanpassning. Därför bör de särskilda villkoren
              för långtidsdömda tas bort.
            </seg>
            <seg n="ec02d9ef">
              Jag vill återkomma till det som revisorerna har tittat på. Det
              gäller verkställighetsplaner och det som Christer Adelsbo tar
              upp. Det är betydelsen av att få en högskolebaserad utbildning
              för kriminalvårdare. Det är de som står klienten närmast.
            </seg>
            <seg n="00fe1c20">
              I revisorernas rapport ställs det höga krav på verkställighetsplaner,
              men det svar som revisorerna har fått är att man inte kan utföra
              dem på ett bra sätt därför att man inte har kunskapen. Det är
              allvarligt för en kategori människor som mer än allt behöver stöd
              och hjälp för att komma igen och få chansen att leva sitt liv
              utanför kriminaliteten.
            </seg>
          </u>
          <note type="speaker" n="38d24081">
            Anf. 52 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-56117b7af949936f-0" n="c085874a">
            <seg n="b3496e77">
              Fru talman! Vi får nu en ny fängelselag och en ny häkteslag.
              Det är en modernisering av en gammal lagstiftning som härrör från
              1974. Den här lagstiftningen är ganska efterlängtad. Den kommer
              att förenkla verksamheten. Den löser en del problem som finns
              i och med att den gamla lagstiftningen just har 36 år på nacken.
            </seg>
            <seg n="62962170">
              Det är viktigt att titta på och föra en diskussion om vad som
              är bra och vad som är dåligt med kriminalvården. Vi ser ett antal
              förbättringar. Jag ska nämna några områden där vi har lyckats.
            </seg>
            <seg n="16d37f6f">
              När den här mandatperioden började var i princip hela Kriminalvårdens
              personal outbildad. Det var en ohållbar del. Under den här perioden
              har det skett mycket.
            </seg>
            <seg n="5489355e">
              I dag har 878 medarbetare fått en central introduktion. Alla
              nya anställda får en introduktion och en utbildning. 866 har fått
              en kriminalvårdsspecifik kurs, och 561 har fått en efterfrågad
              högskolekurs.
            </seg>
            <seg n="4092806a">
              Utöver det har 315 personer gått igenom Kriminalvårdens myndighetsgemensamma
              fortbildningskurs om två veckor. 120 medarbetare som har arbetat
              en längre tid utan att ha fått någon grundutbildning fick 2009
              sin anpassade grundutbildning. Nu är hela Kriminalvårdens personal
              utbildad. Det är en stor framgång under den här mandatperioden
              som har löst ett stort problem.
            </seg>
            <seg n="35a8e568">
              Det finns andra saker som har förbättrats. Jag minns min egen
              partiledare nämna ett par ord just i slutet av förra mandatperioden
              när det var ett problem med rymningar. Ni minns kanske att han
              sade: Tänk att det ska vara så svårt att komma in och så lätt
              att komma ut!
            </seg>
            <seg n="533a34ec">
              Vi vill inte tillbaka till den situationen. 2009 hade vi två
              rymningar, endast två, från slutna anstalter och endast 40 från
              öppna anstalter. Antalet rymningar från permissioner har minskat
              rejält. Det här är positivt. Det är bra.
            </seg>
            <seg n="57a4668f">
              Men precis som har sagts tidigare i den här debatten måste det
              med en kriminalvård som i den här lagstiftningen ska förena humanitet
              med säkerhet och effektivitet finnas ett innehåll på anstalterna.
              Mycket av innehållet och arbetslinjen försvann under det tolvåriga
              socialdemokratiska regeringsinnehavet. Arbetslinjen upphörde.
              Sysselsättningen försvann.
            </seg>
            <seg n="11d9091c">
              Föregående år deltog 5 220 interner i programverksamhet, den
              verksamhet som syftar till att bryta med ett destruktivt och kriminellt
              leverne. Den syftar till att bryta med missbruksproblem och annat.
            </seg>
            <seg n="2df26666">
              Det är rekord. Det är bra. Ingenting är så pass bra att det inte
              kan bli bättre, men vi noterar nu för varje år bättre siffror
              och bättre resultat just när det gäller programverksamheten.
            </seg>
            <seg n="77a1e1b6">
              Det är viktigt att internerna får en utbildning så att de har
              en möjlighet att klara livet utanför anstalt. Föregående år gavs
              1 775 betyg till 1 060 interner. Det är rekord. Det har inte skett
              tidigare.
            </seg>
            <seg n="580a6242">
              Det är ett steg i rätt riktning. Jag kan nästan travestera ett
              gammalt uttryck: Stolt men inte nöjd. Men så är det. Det finns
              fortfarande saker som kan bli bättre, men det har aldrig gjorts
              så bra som det görs nu.
            </seg>
            <seg n="22b8faa2">
              Arbetslinjen var nedmonterad sedan tidigare. Det jobbas nu hårt
              med att försöka återställa den. Det kan bli betydligt bättre än
              vad det är. Det finns ett behov av en yrkesutbildning som nu har
              börjat att utvecklas. Den kan naturligtvis också bli bättre.
            </seg>
            <seg n="caa93929">
              Utslussningsåtgärderna, de som syftar att få en intern tillbaka
              till livet utanför, bestod av 1 911 åtgärder. Det är fler, men
              det är absolut inte tillräckligt. Vi ser också med de nya åtgärderna
              att halvvägshusen inte har fått så stort genomslag. Den största
              anledningen till det hela är att det är en frivillig form. Det
              är alldeles för få som söker sig dit. Det är viktigt att vi kan
              motivera dem till det. Men det handlar inte om att tvinga människor
              dit utan om att se till att internerna är intresserade av det.
            </seg>
            <seg n="e7d99b58">
              Det finns anledning, fru talman, att rikta kritik mot Kriminalvården
              i andra avseenden också, men den ska naturligtvis ha goda ord
              för det som har varit positivt. Något som vi har diskuterat under
              mandatperioden är sättet att sköta ekonomin.
            </seg>
            <seg n="5421b059">
              Låt oss då konstatera att det är ingen som har svultit ned, som
              mycket felaktigt påstods här nyss när det gäller Kriminalvårdens
              ekonomi. Tvärtom har Kriminalvården fått 54 procents ökade anslag
              på fem år. Det är ingen annan myndighet som har fått så pass mycket.
            </seg>
            <seg n="dbeef491">
              I den mån det har uppstått några hål handlar det väl mer om att
              göra fler hål i livremmen så att man kan nyttja resurserna på
              ett effektivt sätt. Det är snarare effektiviteten och hanteringen
              av ekonomin som har granskats av ett flertal, bland annat Riksrevisionen
              men även fler instanser. Det har riktats kritik, inte minst vad
              det gäller lokalplaneringen.
            </seg>
            <seg n="fa740206">
              Jag ska inte gå in på det som pågår just nu som inte är en sak
              för riksdagen utan för våra rättsvårdande myndigheter. Vi får
              hoppas att de misstankar som finns inte är korrekta. De skulle
              annars tyvärr kunna förklara en del.
            </seg>
            <seg n="d0e42e8a">
              Det har funnits kritik med all rätt, inte minst från Riksrevisionen,
              när det gäller förmågan att få människor att upphöra med brott.
              Det är inte bra. Det kan bli betydligt bättre. En del är det som
              just lyfts upp från Riksrevisionen och som en del av oppositionen
              nu har nämnt, nämligen att man inte i den utsträckning som faktiskt
              är tänkt utformar och gör individuella verkställighetsplaner.
              Där har det brustit ordentligt, så pass ordentligt att regeringen
              i och med den här propositionen har tagit fasta på det. Det blir
              nu ett lagstadgat krav. Det ska genomföras. Det får inte bara
              vara en målsättning, som inte genomförs.
            </seg>
            <seg n="fb9d00fc">
              Vad som också är viktigt i den här diskussionen och som vi alla
              är medvetna om är att det inte bara handlar om Kriminalvården.
              Det handlar om att fler myndigheter, kommuner och många gånger
              också landsting samverkar på detta område. Riksrevisionen kan
              också peka på de brister som i och för sig vi alla känner till.
            </seg>
            <seg n="85032876">
              Låt oss också konstatera följande: För att det ska finnas en
              förutsättning för att denna samverkan ska ske måste Kriminalvården
              först ta sitt huvudansvar och göra verkställighetsplaneringen.
              Finns det ingen sådan planering finns det heller ingen förutsättning
              för samverkan. Det är oerhört viktigt att vi i dag kan lagstadga
              detta krav och se till att det genomförs.
            </seg>
            <seg n="db26104c">
              Jag vill nämna ännu en sak. Det finns ytterligare en anledning
              till att vi har en hög andel återfall: Vi har i Sverige en onormalt
              hög andel mycket korta fängelsestraff. Påföljdsutredningen följer
              nu detta. På den korta tiden, som ofta är ett par månader många
              gånger handlar det tyvärr också om att fara in och ut ur anstalten
              hinner man inte påbörja behandlingen. Man hinner inte påbörja
              utbildningen och hinner inte göra något konkret. Därför är den
              påföljdsutredning som nu sitter väldigt viktig framöver som en
              del i lösningen av den problematik som har att göra med utslussning.
            </seg>
            <seg n="712a36bc">
              Den här lagstiftningen innehåller dock ytterligare ett antal
              klarlägganden. Det handlar bland annat om permissioner. Det behövs
              nämligen en enhetlig reglering. Det måste finnas någon form av
              rättssäkerhet. Vi är väldigt måna om att tala om att det krävs
              en kvalifikationstid för att man ska kunna börja få permissioner.
              Man ska ha suttit av en fjärdedel av sin tid och åtminstone två
              månader. Det ska naturligtvis göras en riskbedömning fortsättningsvis
              av huruvida det finns en risk att personen under permissionen
              begår brott, inte minst allvarliga misshandelsbrott, kanske övergrepp
              mot en kvinna man har misshandlat. Den riskbedömningen måste göras.
              Det är också viktigt att kunna införa möjligheten som nu kommer
              att ha elektronisk kontroll under permissionen, alltså fotboja.
            </seg>
            <seg n="09cf2d57">
              Men det här tar inte bort möjligheten att i särskilt ömmande
              fall ändå kunna få permission. Visst är det naturligtvis bra att
              man ska kunna närvara på sitt barns skolavslutning utifrån barnets
              perspektiv. Men det är viktigt att vi kommer ihåg att det ska
              vara utifrån barnets perspektiv och att det heller inte får vara
              en säkerhetsrisk för vare sig barnet eller barnets mamma.
            </seg>
            <seg n="cae057c8">
              Vilken anstalt man ska placeras på regleras här. Här ska fortsättningsvis
              tas hänsyn till sysselsättning, omvårdnad och framför allt tydligare
              lagstiftning vad gäller frigivningsplaneringen. De särskilda villkor
              för långtidsdömda som nämndes finns kvar. Det finns en anledning.
              Den som är dömd till ett långt fängelsestraff har begått ett allvarligare
              brott än den som är dömd till ett kort fängelsestraff och är normalt
              sett också farligare. Däremot är det och det är väldigt tydligt
              i förslagen i propositionen likafullt så att man måste göra en
              individuell bedömning. Det kan också innebära att någon slipper
              de särskilda villkoren. Det är klart och tydligt.
            </seg>
            <seg n="7515d65a">
              Det ska vara lättare att kunna placera människor på säkerhetsavdelning.
              I dag är det så att man måste ha en dom på minst två års fängelse.
              Men det kan vara så att en del klienter som är intagna på anstalterna
              bedömer sig själva som säkerhetsrisker, vilket jag träffat på.
              Det blir slagsmål på avdelningen. Man vill in på en säkerhetsavdelning.
              Där måste man ha den flexibiliteten. Det finns också i de fall
              vi nu har med en ökad organiserad brottslighet en större risk
              för fritagningsförsök. Därför måste man titta på riskbilden hos
              den intagne.
            </seg>
            <seg n="7c18f601">
              Fru talman! Man kan tycka att det är lite konstigt att vi nu
              måste lagreglera om att en obehörig ska kunna avvisas från en
              anstalt utan att man behöver ringa polisen och vänta tills polisen
              har kommit. Men det har man faktiskt behövt. Det reglerar vi nu,
              likaväl som att man ska kunna kontrollera ett fordon, så att man
              inte tar in saker.
            </seg>
            <seg n="21463f30">
              Häkteslagen förändras och ska nu likna fängelselagen, så att
              det hänger ihop. En del av det som har kritiserats, en av de få
              konkreta saker som oppositionen har någonting emot, är den så
              kallade glasrutan. Vi vet i dag att vi har ett stort problem inte
              minst med narkotika på de olika anstalterna. Vi vet också att
              det känns väldigt kränkande för många besökande att behöva genomföra
              en kroppsbesiktning. En kroppsbesiktning är väldigt genomgående
              och innebär att man tittar i kroppens olika håligheter. Möjligheten
              till glasruta för att kunna hålla någon enskild finns inte i dag.
              Nu gör vi detta möjligt. Men det är viktigt att man för diskussionen
              på ett sådant sätt att man klargör att detta inte kommer att vara
              huvudregeln. Det rör sig om mycket särskilda fall. Det innebär
              också att många besökare kan slippa vad de kan uppfatta som en
              kränkning. Glasrutan kan vara bättre.
            </seg>
            <seg n="45d48657">
              Efter kritiken från Tortyrkommittén som kommit när det gäller
              restriktioner hos häktade blir det nu en förbättring, oavsett
              vad som tidigare sagts. Det kommer att finnas möjlighet att överklaga
              de beslut som tingsrätterna fattat. Det har inte varit möjligt
              tidigare. På det sättet genomför vi nu en förbättring.
            </seg>
            <seg n="dc172af0">
              Fru talman! Jag skulle vilja yrka bifall, men jag vill först
              försöka fundera och analysera lite kort vad oppositionen egentligen
              vill. När jag läser igenom reservationerna kan jag konstatera
              att vi egentligen är överens om det mesta. Det är kaskader av
              ord, men inte så mycket innehåll. Egentligen säger man att man
              vill göra det som redan har påbörjats, men kanske göra det fortare
              och tidigare och så vidare, ungefär som man brukar säga.
            </seg>
            <seg n="d64e3c81">
              Det finns några saker som skiljer oss. Det är glasrutan och två
              saker till där det riktigt skiljer sig. Det första gäller Vänsterpartiet,
              som vill spara pengar på kriminalvården, även om de anklagar regeringen
              för att ha gett för lite pengar. Det kan man tycka är lite konstigt.
              Vänsterpartiet är också det parti som vill införa halvtidsfrigivning,
              som innebär att man släpper ut internerna efter halva tiden. Oppositionen
              har ingen rättspolitisk arbetsgrupp, och det är lätt att förstå
              varför. Det skulle inte bli särskilt mycket konkret. Det är svårt
              att gripa in i frågorna.
            </seg>
            <seg n="98eababe">
              Men det finns en fråga som förenar oppositionen. Vi har nämligen
              fattat beslut om en lag som trädde i kraft den 1 april 2008 och
              som innebär att det vad gäller till exempel sexualbrottsdömda
              fångar ska finnas en möjlighet för kriminalvården att ta bort
              sådant som motverkar behandlingen, exempelvis pornografi. Det
              kan naturligtvis också handla om drogförhärligande litteratur
              för den som har missbruksproblem. Det här tycks förena oppositionen.
              Man är så angelägen om att de sexualbrottsdömda ska få tillbaka
              sina porrtidningar att man i sin reservation, utan att nämna just
              det, skriver att det är viktigt för den intagne att kunna ta emot
              böcker, tidskrifter, tidningar eller annat som kan ge honom eller
              henne sysselsättning under fritiden. Detta tycks förena oppositionen.
              Vi tycker inte om det.
            </seg>
            <seg n="d9848d37">
              (Applåder)
            </seg>
          </u>
          <note type="speaker" n="c3743233">
            Anf. 53 JOHAN LINANDER (c):
          </note>
          <u who="johan_linander_3c84a6" xml:id="i-c2d1e065ed179904-0" n="fedc1e66" next="i-b01c8a9e58703a23-0">
            <seg n="30bcf2e6">
              Fru talman! I dag debatterar vi en av de mest omfattande lagändringarna
              under denna mandatperiod, en helt ny fängelse- och häkteslagstiftning.
              Det har varit en lång process. Kriminalvårdskommittén tillsattes
              redan 2002. En del av kommitténs förslag har genomförts tidigare,
              men nu tar vi ett helhetsgrepp och byter ut den gamla fängelselagen
              och häkteslagstiftningen mot en ny, som är både språkligt och
              systematiskt modernare än den gamla.
            </seg>
            <seg n="4ea13148">
              Krister Hammarbergh har på ett förtjänstfullt sätt gått igenom
              den här lagstiftningsprodukten. Alla sju partier är överens om
              det allra mesta. Jag tänkte uppehålla mig speciellt vid tre viktiga
              delar i den nya lagen.
            </seg>
            <seg n="297e006a">
              Det första är att vi nu får en fängelselagstiftning som är individualiserad.
              Verkställigheten i anstalten ska anpassas efter de behov och förutsättningar
              som varje individ har. Det lagregleras också att varje intagen
              ska ha en individuellt utformad verkställighetsplan.
            </seg>
            <seg n="26604575">
              Alltför länge har de intagna behandlats som en grupp med samma
              behov och samma förutsättningar, trots att det enda gemensamma
              de egentligen har är att de är dömda till fängelsestraff för ett
              brott som de begått. Det behövs ingen större utredning för att
              förstå att personer som är intagna i kriminalvården har olika
              bakgrunder, behov och förutsättningar. Därmed krävs det också
              olika sorters kriminalvård för att möta varje enskild person,
              så att han eller hon kan komma ut som en mer laglydig medborgare
              när straffet är avtjänat.
            </seg>
            <seg n="283a7240">
              Det andra som jag vill lyfta fram är det som även Krister Hammarbergh
              var inne på, nämligen att det nu föreslås ett mer enhetligt permissionsinstitut.
              Man gör en uppdelning av permissionerna. Den ena delen handlar
              om permissioner för att underlätta den dömdes anpassning till
              samhället. Alla ska någon gång tillbaka ut i samhället. Då är
              det oerhört viktigt att vi har gjort allt för att anpassa den
              intagne så att denne ska kunna komma ut till ett liv i samhället
              som inte längre består av brott. Den andra delen av permissionsinstitutet
              handlar om de ömmande skälen. Det är viktigt, inte minst för rättssäkerheten
              och förutsägbarheten, att reglerna kring permission blir tydligare.
            </seg>
            <seg n="4695abd8">
              Fru talman! Det tredje som jag vill poängtera är den så kallade
              glasrutan som samtliga debattörer tidigare har varit inne på.
              Det handlar om ett besöksrum där den intagne och besökaren skiljs
              åt av en glasruta och inte kan ha någon fysisk kontakt utan bara
              kan se varandra och prata med varandra genom en glasruta. Detta
              är på inget sätt något nytt förslag. Redan 1993 föreslog Fängelseutredningen
              att man skulle ha en glasruta. Narkotikakommissionen upprepade
              förslaget år 2000, och 2005 kom Kriminalvårdskommittén med detta
              förslag. Det är inte något som är speciellt unikt för Sverige.
              Storbritannien och vårt grannland Norge har redan anstalter med
              så kallad glasruta.
            </seg>
            <seg n="6d6e465e">
              Bakgrunden är att det kommer in alltför mycket saker på våra
              anstalter som inte bör vara där. Då är det framför allt narkotika
              som vi talar om. Kriminalvården gör självklart visitationer och
              säkerhetskontroller. Men vi vet att narkotikan ändå kommer in.
            </seg>
            <seg n="5acd688c">
              Alliansregeringens satsningar på narkotikahundar har förbättrat
              situationen. Vi vet att det finns mindre narkotika på anstalterna
              nu än tidigare, men fortfarande finns det problem, och dessa problem
              måste vi göra någonting åt.
            </seg>
            <seg n="0a4f4e4e">
              Oppositionen skriver i sin reservation att regeringen vill begränsa
              intagnas möjlighet att behålla kontakten med familj, släkt och
              vänner under verkställigheten genom att införa glasrutan. Christer
              Adelsbo var också inne på detta tidigare. Jag undrar om ni egentligen
              har läst propositionen.
            </seg>
            <seg n="48117b97">
              I propositionen på s. 84 kan man läsa att kontroll av glasrutebesök
              ska få ske enbart när det är nödvändigt av säkerhetsskäl. Det
              innebär att glasrutebesök inte får användas för kontroll av besök
              som tidigare inte krävt bevakning av säkerhetsskäl.
            </seg>
            <seg n="0483d4ed">
              Man kan också läsa följande om glasrutebesök: En sådan kontrollform
              torde även innebära att fler intagna kan beviljas besök.
            </seg>
            <seg n="e4c102ff">
              Det betyder alltså att de som av säkerhetsskäl tidigare inte
              har fått ta emot besök eller som kanske inte har fått ta emot
              besök av just de personer som de vill ta emot nu får en större
              chans att träffa och samtala med dessa personer även om det sker
              genom en glasruta.
            </seg>
            <seg n="5916eea4">
              Glasrutan kan även komma att användas i stället för så kallade
              personalövervakade besök. Personalövervakade besök innebär att
              någon i kriminalvårdspersonalen närvarar i det rum där den intagne
              och besökaren träffas. I normalfallet ska den intagne och besökaren
              inte ha någon fysisk kontakt. Man kan göra undantag för detta
              till exempel när det är ett minderårigt barn som ska träffa en
              förälder. Då måste det så klart finnas en fysisk kontakt. Men
              oftast får det inte ens under personalövervakade besök förekomma
              någon fysisk kontakt mellan besökaren och den intagne.
            </seg>
            <seg n="209d5033">
              Nackdelen med personalövervakade besök är att det hela tiden
              sitter någon och lyssnar på vad man säger. Vid ett glasrutebesök
              kan man åtminstone tala i lugn och ro utan att någon sitter och
              lyssnar. Jag tror att det kan upplevas som mindre integritetskränkande
              att ha samtal vid en glasruta än att sitta i samma rum då någon
              lyssnar och man ändå inte får ha någon fysisk kontakt.
            </seg>
            <seg n="c0ea514a">
              Ytterligare en positiv effekt med glasrutan kan vara att den
              besökare som kommer inte behöver känna någon press från den intagne
              att ta med någonting in. Vi vet att det förekommer att de som
              ska göra ett besök känner sig pressade att begå brott och ta med
              saker som de inte får ta med in i anstalten.
            </seg>
            <seg n="4b352ed5">
              Jag vill bestämt hävda att de rödgröna vänsterpartierna har rejält
              fel i sin reservation 14 om glasrutan.
            </seg>
          </u>
          <note n="3b4b9ab7">
            Jag vill avsluta med att läsa upp författningskommentaren till
            den nya fängelselagen, 7 kap. 2 § på s. 144 i propositionen.
          </note>
          <u who="johan_linander_3c84a6" xml:id="i-b01c8a9e58703a23-0" n="fedc1e66" prev="i-c2d1e065ed179904-0">
            <seg n="920e6aaa">
              Det ankommer på Kriminalvården att i varje enskilt fall göra
              en individuell bedömning av om det av säkerhetsskäl är nödvändigt
              att kontrollera ett besök och vilken kontrollform som, i förekommande
              fall, ska användas. Den minst ingripande formen av kontroll ska
              väljas.
            </seg>
            <seg n="fd1f6420">
              Vi ska alltså inte på något sätt förhindra de intagna att ha
              kontakter med och träffa släkt och vänner. Tvärtom tror vi att
              denna glasruta, när sådan kommer på plats, kommer att underlätta
              besök och kan göra att fler får ta emot besök, vilket borde vara
              något positivt för de intagna.
            </seg>
          </u>
          <note n="e1b22438">
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="c70ab4d5">
            Anf. 54 CHRISTER ADELSBO (s) replik:
          </note>
          <u who="christer_adelsbo_5a7d91" xml:id="i-837fca8dbebcafbf-0" n="70aece84">
            <seg n="272fac65">
              Fru talman! Johan Linander använde mycket av sin talartid på
              detta med glasrutan. Som jag nämnde i mitt anförande ser vi detta
              helt klart som att man begränsar de möjligheter som finns i dag.
              Det är inte någonting som bara vi påstår. Det finns också remissinstanser
              som menar att detta är alltför långtgående och att risken är uppenbar
              att det försämrar klimatet inom kriminalvården.
            </seg>
            <seg n="f188b17f">
              Ni skriver att ert motiv till förslaget är att ni vill omöjliggöra
              överlämnade av otillåtna föremål. Det är huvudmotivet. Både vi
              och remissinstanserna menar att man måste kunna komma till rätta
              med detta bland annat genom visitation.
            </seg>
            <seg n="b27d17d3">
              Då måste jag ställa en fråga till Johan Linander: Anser du att
              den oro som en del remissinstanser känner är helt obefogad?
            </seg>
            <seg n="4931c21e">
              Jag skulle också vilja passa på att fråga Johan Linander om Riksrevisionens
              styrelses förslag, att regeringen bör ta initiativ till översyn
              av befintlig lagstiftning för kommuner och landsting om krav på
              samverkan med Kriminalvården, är klart befogat. Ni påstår att
              ni ser allvarligt på detta. Ni skriver att de brister som Riksrevisionens
              styrelse tar upp är allvarliga. Ni säger också att ni utgår från
              att regeringen ska göra vad som krävs för att komma till rätta
              med detta. Då blir självklart följdfrågan: Varför har ni inte
              yrkat bifall med anledning av Riksrevisionens styrelses framställning?
            </seg>
          </u>
          <note type="speaker" n="7c1574e4">
            Anf. 55 JOHAN LINANDER (c) replik:
          </note>
          <u who="johan_linander_3c84a6" xml:id="i-5917e26d004d95a8-3" n="fedc1e66">
            <seg n="7069532d">
              Fru talman! Eftersom vi är överens om det mesta i förslaget till
              denna nya lagstiftning som Alliansen lägger fram blir det naturligtvis
              så att vi koncentrerar oss på det som vi inte är eniga om. Men
              jag vill än en gång betona att vi i mycket stor utsträckning är
              överens om hur kriminalvården ska se ut. Jag skulle snarast vilja
              hävda att gränsen för kriminalvårdspolitiken inte går mellan Alliansen
              och det rödgröna blocket, utan den går mellan Alliansen och Socialdemokraterna
              på den ena sidan och Vänsterpartiet och Miljöpartiet på den andra
              sidan till exempel med tanke på Vänsterpartiets ganska långtgående
              förslag som också finns i reservationerna i betänkandet.
            </seg>
            <seg n="3ab3bee5">
              Fru talman! När det gäller visitationer kan man inte säga annat
              än att det görs försök med allt möjligt. Det är inte så i dag
              att besökare får komma in på anstalterna och göra besök utan att
              det sker rejäla kontroller. Först ska den besökande genom en säkerhetskontroll
              i form av metallbåge. Det finns i stor utsträckning narkotikahundar,
              dock inte alltid och överallt. Det görs även kroppsvisitationer.
              Men vi vet att de som smugglar narkotika tyvärr använder mycket
              effektiva metoder som är svåra att komma åt. Hade de visitationer
              som redan finns varit hundraprocentiga hade det inte funnits så
              mycket narkotika på anstalterna, även om vi vet att den kommer
              in också på andra sätt.
            </seg>
            <seg n="588937ed">
              Gör man en väldigt noggrann visitation, alltså en kroppsvisitation,
              av en besökare kan det också vara kränkande och närgånget.
            </seg>
          </u>
          <note type="speaker" n="c298faf1">
            Anf. 56 CHRISTER ADELSBO (s) replik:
          </note>
          <u who="christer_adelsbo_5a7d91" xml:id="i-837fca8dbebcafbf-1" n="70aece84">
            <seg n="f3837b2f">
              Fru talman! Johan Linander kom in på det som kommer upp i nästan
              alla debatter, nämligen den så kallade oenigheten och så vidare
              mellan oss rödgröna. Det är självklart tröttsamt att höra det.
              Det är också ganska överdrivet. Som vi alltid sagt är vi tre partier.
              Vi är noga med att visa väljarna att vi är tre partier. Dessutom
              samarbetar vi. Där har vi inget att bevisa, för i tolv år visade
              vi att vi kan samarbeta och lägga fram gemensamma förslag.
            </seg>
            <seg n="7fce1203">
              Om ni är så eniga som ni påstår och om ni alltid tycker exakt
              likadant är det däremot ett märkligt besked till väljarna. Vilket
              parti ska man rösta på? Om ni borgerliga tycker exakt likadant
              finns det ju inte något behov av fyra partier, men det är ert
              problem.
            </seg>
            <seg n="e62bfc33">
              Här har det talats om glasrutan. Johan, du har egentligen inte
              gett något svar om de remissinstanser som känner en oro. Är oron
              obefogad? Ser du inga problem alls med det som tas upp i remissvaren
              och som även vi tar upp?
            </seg>
            <seg n="e5afcee6">
              Vidare gäller det Riksrevisionens styrelse och hur man ser på
              detta. Om ni nu tycker som ni säger ni håller med om nästan allt
              som Riksrevisionens styrelse säger och ni tycker att regeringen
              ska göra vad som krävs varför kan ni då inte visa lite kurage
              och yrka bifall till vårt förslag och därmed sätta lite mer press
              på regeringen så att de i den här frågan handlar på ett riktigt
              sätt?
            </seg>
          </u>
          <note type="speaker" n="30de12a8">
            Anf. 57 JOHAN LINANDER (c) replik:
          </note>
          <u who="johan_linander_3c84a6" xml:id="i-5917e26d004d95a8-4" n="fedc1e66">
            <seg n="8808ca4d">
              Fru talman! Det är konstigt att vi alltid kommer in på hur man
              inom blocken samarbetar. Eller kanske är det inte så konstigt.
              Självklart är det intressant för väljarna att veta vilken politik
              som ska bedrivas.
            </seg>
            <seg n="c7ea920d">
              Vi borgerliga är fyra partier. Vi tycker lite olika men visar
              att vi kan kompromissa. Christer Adelsbo hänvisar till de tolv
              år då Socialdemokraterna ensamma regerade, med stöd från Vänsterpartiet
              och Miljöpartiet. Från den tiden vet vi att den dåvarande justitieministern
              Thomas Bodström ofta ringde till mig som centerpartist, till Johan
              Pehrson som folkpartist eller till Kristdemokraterna. Han behövde
              stöd eftersom det inte gick att komma överens med Vänsterpartiet
              och Miljöpartiet.
            </seg>
            <seg n="bf6c9c2b">
              Därför vill vi att det ska vara så tydligt som möjligt så att
              väljarna vet vad de röstar på den 19 september.
            </seg>
            <seg n="5ef30864">
              Sedan har vi detta med remissinstanserna och oron. Jo, visst
              kan man titta på vad remissinstanserna har tyckt. De tre remissinstanser
              som det står om i propositionen och som inte riktigt varit nöjda
              med regeringens förslag är Sveriges Advokatförbund, Seko och förtroenderådens
              riksförbund de intagnas fackförbund, samarbetsorganisation, eller
              vad det kallas. De är motståndare till förslaget. Å andra sidan
              kan man säga att Justitieombudsmannen, Rikspolisstyrelsen och
              den dåvarande Kriminalvårdsstyrelsen är positiva till förslaget.
              På något sätt kan jag tycka att de senare är lite tyngre remissinstanser
              än de remissinstanser som varit motståndare.
            </seg>
            <seg n="5e65cda0">
              Fru talman! Jag ska också helt kort säga några ord om Riksrevisionens
              framställning. Här har vi ett evigt dilemma. Riksrevisionen gör
              en granskning av någonting från en tid tillbaka. En viss tid går.
              När framställan kommer har det egentligen gått rätt lång tid sedan
              granskningen. Arbetet är redan påbörjat. Varför ska vi i ett läge
              där vi redan påbörjat arbetet skicka ett tillkännagivande till
              regeringen om att börja göra det som redan påbörjats? Det tycker
              vi är en bakvänd ordning.
            </seg>
          </u>
          <note type="speaker" n="a149f0d7">
            Anf. 58 JOHAN PEHRSON (fp):
          </note>
          <u who="johan_pehrson_93d767" xml:id="i-e0d468e3b542e7eb-6" n="731f87a7">
            <seg n="5e00288d">
              Fru talman! Jag hoppas att blodsockret inte tryter för mycket
              här bland riksdagens ledamöter.
            </seg>
            <seg n="59174d6b">
              Vi diskuterar nu tredje etappen på reformeringen av lagstiftningen
              om den svenska kriminalvården, av reglerna om hur det ska se ut
              och om hur verksamhet ska bedrivas i våra häkten. Det är en väldigt
              viktig verksamhet.
            </seg>
            <seg n="fc050ab0">
              När sociala insatser, villkorliga domar, bötesdomar, skyddstillsyn
              och sådant inte räcker till döms människor i Sverige till slut
              till fängelse ofta inte av en slump. Man kan ha begått väldigt
              allvarliga brott. Man kan ha haft ihjäl någon, mördat någon på
              olika sätt. Man kan ha våldtagit eller stympat någon eller ha
              gjort en mängd olika saker. Man kan ha rånat banker eller förstört
              livet för en mängd människor. I Sverige blir man då inlåst men
              inte av en slump. I stället är det fråga om ett medvetet tänkande.
              Människor som begår grova brott ska låsas in. Där inne ska man
              få hjälp och stöd. Jag återkommer senare till detta.
            </seg>
            <seg n="6a097fee">
              Också tidigare har vi efter en omfattande och lång utredning
              om kriminalvården reformerat lagstiftningen. Då har vi fokuserat
              på utslussningsåtgärderna. Ännu mer har vi fokuserat på den individuella
              prövningen av villkorlig frigivning. I den andra etappen fokuserade
              vi på livet på en anstalt på vilka tillhörigheter man ska få ha,
              som delvis nämnts i debatten så här långt. Man ska också granska
              reglerna om hur folk inne på anstalten får avskiljas för isolering
              och så vidare.
            </seg>
            <seg n="3a0d6ee6">
              Nu kommer den sista delen. Dels är det fråga om en omfattande
              modernisering språkligt det handlar då om text, struktur och systematik
              dels stärks den individuella verksamhetsplanen. Detta är viktigt.
              Nu lyfts det upp till lagnivå att individer som är intagna ska
              ses som just individer. De ska få hjälp och stöd efter egna förutsättningar.
            </seg>
            <seg n="64761f5a">
              Vi ser till att kriminalvården får skärpta krav på sig att samverka
              med det övriga samhället, för en dag ska ju den intagne komma
              ut. Tanken är att kriminalvården ska ses som en vändpunkt, inte
              som en ändpunkt för att använda Kriminalvårdens egen slogan. Här
              är det centralt att samverka med dem som finns utanför anstalterna.
            </seg>
            <seg n="feaff561">
              Vi ser till att proportionalitetsprincipen kodifieras, det vill
              säga att alla insatser ska vägas av om det finns ett behov och
              ett ändamål och om det gör nytta. Vi stärker barnperspektivet
              och tydliggör brottsofferperspektivet. Om man är brottsoffer och
              en person är inlåst för att ha systematiskt misshandlat, våldtagit
              eller kanske försökt dränka en ska man lättare och tydligare få
              rätt att få reda på att personen ska släppas ut ur fängelset,
              kanske på en permission. Även om det en välförtjänt permission
              i återanpassningen är det bra för brottsoffret att få kännedom
              om permissionen.
            </seg>
            <seg n="9dccba5d">
              Vi väljer inte att gå vidare med frågan om ett nivåinriktat förmånssystem.
              Det har funnits en del kritik mot det. Men det har prövats och
              det här kostar mycket och är svårt att genomföra. Det kräver också
              väldigt många överplatser, det vill säga tomma fängelseplatser
              platser som kostar fastän ingen sitter där. Dessutom har vi funnit
              att en del åtgärder trots allt kan vidtas för att göra det lättare
              för dem som sköter sig och svårare för dem som systematiskt missköter
              sig.
            </seg>
            <seg n="faa37924">
              För Folkpartiet liberalernas del vill jag inte avskriva detta
              på lång sikt. Jag tycker att det måste finnas med, för det måste
              vara oerhört tydligt att den person som har kommit in på anstalt
              tydligare måste kunna påverka sin situation. Bidrar man till sin
              rehabilitering, utbildar sig, arbetar och behandlar sina aggressionsproblem
              eller drogproblem ska man, menar jag, få tydliga lättnader. Men
              om man systematiskt missköter sig, hotar, förstör och vägrar ska
              det bli svårare. Det krävs en nästan barnslig pedagogik för personer
              som har svårt med sina värderingar.
            </seg>
            <seg n="50f36cd2">
              Vi ser att det här har lett till en hög reservationer från oppositionen,
              vänsterpartierna. En del har tagits upp här. Men som en upplysning
              kan jag säga att väldigt mycket är lika. Man vill bara lite mer,
              men så brukar det vara med oppositionen.
            </seg>
            <seg n="9e936a53">
              Två saker måste jag liksom ändå nagla mig fast vid, för jag blir
              så frustrerad. Först gäller det detta med innehav i cellen. I
              Sverige är man inte inlåst av en slump, utan man är inlåst därför
              att man har begått ett mycket allvarligt brott; man är frihetsberövad.
              Då ska man självklart inte inne på anstalten, i fängelset, ha
              tillgång till vad som helst det är ju därför man är inlåst. Jag
              tycker att det är konstigt att detta ifrågasätts.
            </seg>
            <seg n="082ef33b">
              Det heter att man ska ha tidningar, böcker och tidskrifter. Det
              låter som att man ska ligga och läsa trevliga deckare och romaner
              eller om fem finner en skatt. Men, mina vänner, folk vill läsa
              annat.
            </seg>
            <seg n="f2131ca7">
              Jag vänder mig nu till vänsterpartierna och frågar: Är det verkligen
              så viktigt att Sveriges inlåsta fångar ska kunna få läsa tidningar
              med grovporr? Är det en viktig reform och något som ni måste ändra
              på?
            </seg>
            <seg n="e1ec12fa">
              Vad är det annars man ska läsa? Ska man läsa Så gör man en bomb
              eller Så här bedrar man banken? Det finns ju skäl till att man
              är inlåst, och då ska man inte få läsa vilka tidskrifter som helst.
              Jag tycker att det är helt självklart. Det förstör behandlingen.
              Detta har vi åtgärdat, och jag menar att det bidrar till en bättre
              rehabilitering.
            </seg>
            <seg n="bc70522e">
              Det är samma sak som att vi inom kriminalvården har ändrat så
              att man inte får ha vilken gymutrustning som helst. Man får inte
              ha hur mycket vikter som helst som man kan ägna fem års fängelsestraff
              åt att bygga upp sig med och äta upp sig och bli ännu större för
              att kunna gå ut och fortsätta att kanske hota människor. Man har
              i stället riklig tillgång till löpband, cyklar och andra sätt
              att hålla sin hälsa i trim. Det är nämligen jätteviktigt också
              för människor som är inlåsta att man sköter sin hälsa och tränar.
              Fler borde träna i Sverige, inte färre, men inte på det sätt att
              man kan utgöra ett hot för andra.
            </seg>
            <seg n="46258bae">
              När det gäller glasrutan är diskussion nästan överflödig. Det
              är givet att en person ska kunna möta en annan intagen genom en
              glasruta. Det är glädjande att man på Kronobergshäktet några stenkast
              härifrån efter kl. 16 i eftermiddag kan sätta upp den glasruta
              man har förberett. Den har varit nedtagen beroende på lex vänsterpartierna
              ja, egentligen lex Vänsterpartiet, säger alla. Det är nämligen
              Vänsterpartiet som sägs ha stoppat detta genom åren. Jag tror
              att Socialdemokraterna egentligen inser vikten av att detta blir
              en mer flexibel möjlighet att möta intagna vid besök.
            </seg>
            <seg n="7ab59270">
              Avslutningsvis, fru talman, kan jag säga att Krister Hammarbergh
              från Moderaterna på ett föredömligt sätt redovisade statistik
              över hur personalen har fått mer utbildning. Vi får mer kompetenta
              människor i kriminalvården. Det var mycket exakt, och jag är mycket
              glad för det. Sammanfattningsvis kan man väl med den breda penseln
              säga att vi har rekord i utbildning för de intagna på anstalterna,
              vi har rekord i arbete för de intagna på anstalterna och vi har
              rekord i behandling för de intagna på anstalterna. Det tycker
              jag är en fantastisk resa vi har gjort.
            </seg>
            <seg n="eaaa4579">
              Resan är dock inte gratis. Vi har valt att satsa på innehållet
              i kriminalvården: mer behandling, utbildning och arbete. Människor
              ska få en chans att komma tillbaka. Samtidigt har vi rekord i
              få rymningar. Vi har faktiskt också snart slagit rekord i tillgången
              på narkotika; det blir allt mindre narkotika. Det är klart att
              det hänger ihop. När människor får arbete, behandling och utbildning
              och när knarket minskar känns det mer meningsfullt att avtjäna
              sitt straff, och då rymmer man inte i samma omfattning. Det finns
              en anledning att avtjäna sitt straff, en anledning att se detta
              som ett sätt att gå vidare.
            </seg>
            <seg n="fb6ef219">
              Vi står samtidigt inför den största omställningen av svensk kriminalvård
              sedan 1800-talet, då man införde cellfängelserna. Det byggs mycket
              nytt. Vi ser till att utbyggnaderna och moderniseringen av våra
              fängelser hamnar på rätt ställen. Det har när det gäller kriminalvården
              till och från förts en debatt här i kammaren om att vi ska ha
              väldigt mycket fängelser i Norrland. Jag tycker att det står för
              en mycket gammaldags kriminalvårdssyn, att man ska skicka fångarna
              till Norrland där de har mycket långt till släktingar och långt
              till personer som kan komma på besök. Den normalitetsprincip vi
              står för i Alliansen handlar om att vi ska ha kriminalvård nära
              där människor lever så att de kan ha ett samarbete med det omgärdande
              samhället, träffa anhöriga och träffa ideella organisationer i
              närheten. Det är viktigt.
            </seg>
            <seg n="6418acea">
              Fru talman! Debatten och diskussionen om svensk kriminalvård
              kommer att gå vidare även efter att vi har beslutat om dagens
              betänkande. Jag hoppas dock att alla vi här inne kan se att svensk
              kriminalvård står sig väl i en internationell jämförelse, även
              om mycket kan fortsätta att bli bättre. Jag yrkar bifall till
              förslaget i betänkandet och avslag på samtliga reservationer.
            </seg>
          </u>
          <note n="80c9bf20">
            I detta anförande instämde Helena Bargholtz (fp).
          </note>
          <note type="speaker" n="7ba9106a">
            Anf. 59 LENA OLSSON (v) replik:
          </note>
          <u who="lena_olsson_010079" xml:id="i-517bc1ef001da7a5-6" n="842f4883">
            <seg n="998ed99a">
              Fru talman! Det var mycket på en gång, Johan Pehrson. I stora
              delar är vi dock överens när det gäller detta, och det är bra.
            </seg>
            <seg n="95dd6a44">
              Du tog upp en del saker, och bland annat ställde du några frågor
              till oss. Det gällde tillgång till personlig egendom för dem som
              sitter på anstalt. Det är lite lustigt att du tog upp just detta.
              Vi vet att det är en rättighet att ta del av information, och
              det är också grundlagsfäst. Men du kanske ska ställa samma frågor
              du ställde till oss till Lagrådet, som också var emot detta. Så
              konstigt är det faktiskt inte.
            </seg>
            <seg n="7b0e4f9b">
              Du tog också upp att det ska löna sig att sköta sig, och missköter
              man sig ska det också synas. Det är väl gott så, och det kan man
              tycka, men på s. 31 i betänkandet framgår av Kriminalvårdens egen
              årsredovisning att upp till 30 procent av de intagna inom kriminalvården
              beräknas ha neuropsykiatriska funktionshinder, främst adhd. Vi
              vet genom en debatt vi hade förra veckan att det finns vissa problem
              och trauman med detta. Man har inte sådan koll att man kan hejda
              sig, utan här är det utbrott det handlar om. Detta måste man ha
              viss förståelse för.
            </seg>
            <seg n="4f473699">
              Vi kan också ta upp de frågor jag nämnde i talarstolen, för dem
              fick jag inga som helst svar på.
            </seg>
          </u>
          <note type="speaker" n="b5b068ef">
            Anf. 60 JOHAN PEHRSON (fp) replik:
          </note>
          <u who="johan_pehrson_93d767" xml:id="i-e0d468e3b542e7eb-7" n="731f87a7">
            <seg n="6f622e94">
              Fru talman! Det är klart att det blir mycket när det är ett omfattande
              betänkande.
            </seg>
            <seg n="aaaa00dd">
              Jag vill säga till mina kolleger, alla lyssnare på läktarna och
              andra att det är fantastiskt att vänsterpartierna slåss fortsatt
              hårt för att man ska få lära sig vad man vill och läsa exakt vad
              man vill när man är intagen på anstalt, trots att det kan motverka
              hela tanken med inlåsningen. Jag vill bara understryka att det
              inte är någon slump att man är inlåst. Man är inlåst för att kanske
              ha slagit ihjäl någon. Man kanske har våldtagit någon eller sprängt
              ihjäl någon.
            </seg>
            <seg n="7e5eb080">
              Att då få ägna sig åt att läsa grov porr trots att det strider
              mot behandlingen eller att man när man ska lära sig att sluta
              misshandla folk ska få läsa sådana tidningar jag tycker att det
              är häpnadsväckande. Att det är en viktig kamp att man ska få ägna
              sin tid i kriminalvården åt detta saknar stöd hos alla rimligt
              tänkande människor. Man ska lära sig läsa. Man ska få hjälp att
              arbeta. Man ska få behandlas, och man ska utbilda sig. Hela tanken
              med att vara inlåst är att man inte ska få utöva de friheter som
              Lena Olsson eller jag får utöva varje dag. Det får man göra när
              man kommer ut. Då får man väl börja läsa dessa tidningar.
            </seg>
            <seg n="6a1d0a11">
              Sedan, fru talman, tycker jag att fokuseringen på neuropsykiatriska
              funktionshinder är väldigt viktig. Så är det ju: Tittar man noga
              på intagna på till exempel Kumlaanstalten ser man tydligt människor
              med olika former av funktionsnedsättning i form av dessa neuropsykiatriska
              problem. Jag tycker att den forskning man nu bedriver inte minst
              vid Norrtäljeanstalten och man har också börjat göra detta på
              kvinnliga intagna är jätteviktig för att vi ska lära oss mer och
              kunna möta detta.
            </seg>
            <seg n="5d3f6cbf">
              Det är helt självklart att det om man har denna typ av funktionsnedsättning
              rimligen ska tas hänsyn till detta när kriminalvård utövas. Skulle
              jag få rapport om att det inte var på det sättet skulle jag personligen
              åka direkt till den anstalten, diskutera med dem och höra hur
              de har tänkt sig. Det är självklart att man om man är funktionsnedsatt,
              oavsett på vilket sätt, ska mötas med respekt för det. Det är
              därför vi också har behandling för detta.
            </seg>
          </u>
          <note type="speaker" n="be3a7ab0">
            Anf. 61 LENA OLSSON (v) replik:
          </note>
          <u who="lena_olsson_010079" xml:id="i-517bc1ef001da7a5-7" n="842f4883">
            <seg n="13c60a8d">
              Fru talman! Det går att raljera och försöka vara populistisk
              när det gäller det jag tog upp i min första replik och säga att
              vi på vänsterkanten är fruktansvärda som tycker si och så. Nu
              handlar det inte bara om det du tar upp, Johan. Jag menar att
              du fördömer också en bröthög med jurister som sitter i Lagrådet
              och som tyckte att detta var illa berett. De var emot förslaget.
              Det blir väldigt konstigt. Det finns en anledning till att de
              har varit emot förslaget.
            </seg>
            <seg n="25178645">
              Jag ställde några frågor i mitt anförande. Vi har gjort en uppföljningsrapport
              om kvinnor på anstalt och de säkerhetsrestriktioner de har blivit
              drabbade av trots att de bevisligen har skött sig väldigt bra.
              Kvinnorna får skulden för det som händer på manliga anstalter.
              Jag vill veta vad man konkret har gjort för att lätta på dessa
              restriktioner. Jag tycker nämligen att man om man sköter sig bra
              ska ha behållning av det, och det gäller även på en kvinnoanstalt.
              Sköter man sig bättre ska man inte vara belagd med samma säkerhetsrestriktioner.
            </seg>
          </u>
          <note type="speaker" n="397cd9be">
            Anf. 62 JOHAN PEHRSON (fp) replik:
          </note>
          <u who="johan_pehrson_93d767" xml:id="i-e0d468e3b542e7eb-8" n="731f87a7">
            <seg n="cec9d122">
              Fru talman! Jag delar uppfattningen. Det finns all anledning
              att lyssna noga på dem som jobbar med kriminalvård och kvinnor.
              Jag ska själv snart till Hinseberg för att bland annat diskutera
              dessa frågor.
            </seg>
            <seg n="6f578f20">
              Men man ska inte heller låta sig luras. Det finns kvinnor ursäkta
              mig som också är mycket brutala och farliga. Nu skakar de kvinnliga
              ledamöterna på huvudet, men det har visat sig i domstol att så
              är fallet. De behöver också en hög säkerhetsklassning.
            </seg>
            <seg n="29b7dfe8">
              Ofta kan det vara en annan bedömning mellan män och kvinnor.
              Man ska se människan, och de ska få en individuell bedömning.
              Den frågan stärks i hela detta betänkande. Propositionen bygger
              på att varje individ ska få mer rätt till individuella förutsättningar
              när det gäller behandling och rehabilitering.
            </seg>
            <seg n="181ab206">
              Jag kallas populistisk. Varsågod! Jag välkomnar vänsterpartierna.
              Släpa Sverige till Europarådsdomstolen. Ifrågasätt och säg att
              det är en viktig kamp för vänsterpartierna; Socialdemokraterna,
              Miljöpartiet och Vänsterpartiet vill kräva att man ska få läsa
              våldsporr på våra anstalter. Jag tror inte att frågan kommer att
              prövas.
            </seg>
          </u>
          <note type="speaker" n="cd9d8985">
            Anf. 63 KJELL ELDENSJÖ (kd):
          </note>
          <note n="56cbbf01">
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <u who="kjell_eldensjo_0301ee" xml:id="i-5084a639ea7d16c6-0" n="ed74547c">
            <seg n="8efdeeb1">
              Det blir lätt att man upprepar vad flera innan har sagt, och
              jag ska försöka dra ned lite grann på det jag har med i mitt utkast.
            </seg>
            <seg n="9f2f7b89">
              Kriminalvården har under de senaste åren utvecklat verksamheten
              mycket. Antalet platser i häkten och på anstalter har ökat. Precis
              som Krister Hammarbergh har varit inne på har det hänt mycket.
              Jag tänker inte räkna upp det nu heller. Man kan konstatera att
              det går framåt på de olika avdelningarna när det gäller till exempel
              behandlingsprogram och antalet deltagare i behandlingsprogrammen.
              Det ser bra ut.
            </seg>
            <seg n="2f4f08e2">
              På ett annat område är det inte riktigt lika bra. Det som släpar
              efter är fullföljandet av verkställighetsplaneringen, så att det
              blir något bra av det. Utslussningen i samhället är viktig. Det
              måste ske på ett ännu bättre sätt. Detta har Riksrevisionen också
              påtalat. Samverkan med myndigheter, kommuner, arbetsmarknaden
              och andra aktörer måste öka.
            </seg>
            <seg n="5a2ab3ed">
              Verkställighetsplaner är en viktig del för återanpassning till
              livet utanför anstalt. Det är positivt att regeringen poängterar
              i propositionen vikten av att ge belöningar och också restriktioner
              beroende på uppförande och hur verkställighetsplaner fullföljs
              och sköts. Det jag också tycker är bra är att de i någon mån tangerar
              idén om ett förmåns- och motivationssystem.
            </seg>
            <seg n="a84a65f4">
              Propositionens och betänkandets förslag om en individuellt utformad
              verkställighetsplan för varje intagen är avgörande. Det är grundläggande
              för individens möjlighet att bryta sin brottsliga bana, och därför
              är det också angeläget att Kriminalvården fortsätter at höja ambitionsnivån
              på planernas innehåll så att de intagna känner sig engagerade
              och anstränger sig när det gäller verkställandet. Det är det som
              Riksrevisionen också tydligt pekar på.
            </seg>
            <seg n="c18dba32">
              Det är viktigt att individen följer sin uppgjorda plan och efter
              hand kan få belöningar men också tvärtom restriktioner om planen
              inte följs. Det ska alltså vara tydliga konsekvenser i relation
              till hur den intagne förhåller sig till planen. Verkställighetsplanen
              ska vara utformad efter individens förutsättningar, behov av utbildning,
              möjliga önskningar och så vidare. I den individuella verkställighetsplanen
              ska så långt som möjligt hänsyn tas till den intagnes behov av
              sysselsättning, studier, programverksamhet, omvårdnad och lämplig
              frigivningsplanering. Oftast är det till gagn för den intagnes
              möjligheter att bryta brottsbanan om frigivningen förberetts på
              anstalt som ligger nära hemorten, för att därmed utslussningen
              ska underlättas före frigivningen.
            </seg>
            <seg n="2b6fd1cf">
              Samhällsskyddet men också behovet av närhet till hemorten bör
              alltså beaktas. Det kan naturligtvis ibland vara en svår avvägningsfråga.
              Placeringen för inte minst en ung intagen bör i möjligaste mån
              ske så att han eller hon undviker andra intagna som kan ha en
              negativ påverkan på honom eller henne.
            </seg>
            <seg n="dfe519a6">
              Fru talman! Jag går över till frågan om fotboja inom kriminalvården.
              Fotboja är en positiv åtgärd, vilken efter hand har utvecklats.
              Frihetsberövandet ska kunna verkställas under kontrollerade former
              också inom anstalt. Kriminalvården behöver ha möjligheter att
              på effektiva men humana sätt kunna upprätthålla ordning och säkerhet
              i anstalterna.
            </seg>
            <seg n="c924e7db">
              Sedan en tid har det på prov förekommit fotboja också inom anstalt.
              För detta krävs att intagna frivilligt går med på att använda
              fotboja. Observera att bojan kan avlägsnas av den enskilde. Försöken
              som har gjorts visar att intagna som får prova på metoden inom
              anstalt inte har haft nämnvärda invändningar. I stället tycks
              de ha tilltro till systemet och inser att det ger fördelar för
              dem. Det finns heller inget författningsstöd för att tvinga på
              intagna fotboja. Det är en sak som jag tycker kommer att vara
              bra när det fullt ut permanentas.
            </seg>
            <seg n="46e8174a">
              Jag hoppar över diskussionen om glasrutan eftersom flera har
              talat om den. Jag går i stället över till frågan om permission.
            </seg>
            <seg n="bed9265e">
              Ett förslag om ett samlat och rättvist permissionsinstitut ingick
              i Kriminalvårdskommitténs betänkande. Regeringens förslag i propositionen
              överensstämmer huvudsakligen med kommitténs vad gäller permission.
              Tillfällig vistelse utanför anstalt syftar till att underlätta
              för den intagnes anpassning i samhället men bör ske genom enhetlig
              reglering. Den nuvarande regleringen framstår som onödigt splittrad.
              Regeringen har bejakat kommitténs bedömning att en enklare och
              tydligare reglering kan åstadkommas om de olika formerna av vistelse
              utanför anstalt syftar till att underlätta den intagnes anpassning
              i samhället och om det för samman inom ramen för ett institut
              benämnt permission. Första permissionen ska kunna ske först efter
              att en bestämd del av straffet har avtjänats. Regeringen föreslår
              därför att den så kallade kvalifikationstiden ska utgöra en fjärdedel
              av utdömd strafftid, dock lägst två månader. Undantag kan ske
              vid särskilda skäl. Permission ska beviljas endast om det inte
              finns en påtaglig risk för att den intagne kommer att begå brott,
              undandra sig straffets fullgörande eller på annat sätt missköta
              sig. Det kan också i vissa fall med anledning av ömmande skäl
              beviljas särskild permission.
            </seg>
            <seg n="7a4b8bc3">
              Regeringen föreslår att det i anslutning till permission eller
              särskild permission ska vara möjligt att använda elektronisk kontroll.
              Det finns heller inget bärande skäl att inte använda sig av den
              tekniken när det anses behövligt vid intagnas permissioner.
            </seg>
            <seg n="8bb65f18">
              Fru talman! Jag går över till ett område som jag tror ingen har
              berört så mycket i alla fall. Det gäller Kriminalvårdsnämndens
              och övervakningsnämndernas vara eller icke vara.
            </seg>
            <seg n="d6cd2709">
              Majoriteten i Kriminalvårdskommittén föreslog i sitt betänkande
              att avskaffa både Kriminalvårdsnämnden och övervakningsnämnderna.
              Vi var några ledamöter i kommittén som lämnade en gemensam reservation
              mot att övervakningsnämnderna skulle avskaffas. Det är välkända
              fakta att övervakningsnämnderna gjorde, och gör, ett mycket bra
              jobb. De behövs helt enkelt inom rättsväsendet. Kriminalvårdsnämnden
              har däremot fått allt färre ärenden att behandla efter tidigare
              justeringar i arbetsuppgifterna. Det känns bra att regeringen
              har kommit till samma slutsats som vi i vår reservation i kommittébetänkandet,
              nämligen att övervakningsnämnderna behövs i instansordningen.
            </seg>
            <seg n="f213961a">
              Jag går nu in för landning. Jag hade nöjet och förtroendet att
              vara ledamot i den mycket omfattande utredningen som Kriminalvårdskommittén
              lämnade till regeringen 2005. Ett av förslagen, som inte har bifallits,
              är det mycket omfattande förslaget om ett förmåns- och motivationssystem.
              Jag har för mig att större delen av kommittén var för detta. Efter
              de försöksverksamheter som har gjorts inom kriminalvården har
              regeringen bedömt att det i varje fall i nuläget inte är möjligt
              med det systemet.
            </seg>
            <seg n="6b055f3d">
              Fru talman! Jag går nu över till att vara lite personlig. Jag
              började min bana i riksdagen 1991, och jag har därefter kommit
              in i riksdagen vartannat val. Mitt första anförande i denna kammare
              höll jag den 30 november 1991 med ett inhopp i en interpellationsdebatt
              där justitieminister Gun Hellsvik var den som svarade på interpellationen.
              Så intresset för min del har gällt justitiefrågor ända från början.
            </seg>
            <seg n="ca43e3ed">
              Mitt anförande nu är med all säkerhet mitt sista i denna talarstol.
              Jag är glad över de elva riksdagsår som jag har fått vara med.
            </seg>
            <seg n="a2e57e7d">
              Jag riktar ett stort tack till talmännen, till dem som jag känner
              i riksdagen, till utskottsledamöter och personal. Tack så mycket!
            </seg>
          </u>
          <note type="speaker" n="24a72a29">
            Anf. 64 CHRISTER ADELSBO (s) replik:
          </note>
          <u who="christer_adelsbo_5a7d91" xml:id="i-837fca8dbebcafbf-2" n="70aece84">
            <seg n="53990fa3">
              Fru talman! Jag har en kort fråga till Kjell Eldensjö. I vår
              motion om utbildning för kriminalvårdare pratar vi om en vidare
              utbildning än den som kan erbjudas genom Kriminalvårdens egen
              försorg. Vi menar att en särskild utbildning skulle uppvärdera
              vårdaryrket.
            </seg>
            <seg n="d06f2c6d">
              Vårt förslag är att vi bör titta på hur en särskild högskoleutbildning
              för Kriminalvården skulle kunna utformas. På detta svarar ni att
              ni med tillfredsställelse konstaterar att en omfattande utbildningssatsning
              genomförts inom kriminalvården. Detta tycker självklart också
              vi är jättebra, men vi pratar ju inte om den interna utbildningen
              utan mer om den vidare utbildningen som man inte kan erbjuda genom
              Kriminalvårdens försorg.
            </seg>
            <seg n="604d63a0">
              Frågan är varför den borgerliga majoriteten inte är intresserad
              av möjligheten att uppvärdera vårdaryrket och inte ens vågar titta
              på möjligheten att ta fram ett förslag på hur en sådan utbildning
              skulle kunna se ut.
            </seg>
          </u>
          <note type="speaker" n="d5ac81c5">
            Anf. 65 KJELL ELDENSJÖ (kd) replik:
          </note>
          <u who="kjell_eldensjo_0301ee" xml:id="i-96ff14a0577c6b6e-0" n="ed74547c">
            <seg n="3ee92372">
              Fru talman! När det gäller den fråga som Christer tar upp här
              nu tror jag så klart att både regeringen och Kriminalvården tittar
              på saker och ting.
            </seg>
            <seg n="5ee2919d">
              Det är bra med de utbildningar som finns och som har utvecklats
              efterhand. Vi kan ju inte vara säkra på att det här inte skulle
              kunna komma någon gång i framtiden. Jag tycker att det är en självklarhet,
              när det kommer upp diskussioner om sådant, att både regeringen
              och Kriminalvården tittar på det.
            </seg>
          </u>
          <note type="speaker" n="e2a7888a">
            Anf. 66 CHRISTER ADELSBO (s) replik:
          </note>
          <u who="christer_adelsbo_5a7d91" xml:id="i-837fca8dbebcafbf-3" n="70aece84">
            <seg n="506deb12">
              Fru talman! Det låter positivt. Jag hoppas att Kjell Eldensjö
              kan övertyga sina kamrater inom alliansen, för som vi sade här
              pratar vi om två olika saker. Vi tar upp frågan om att man ska
              uppvärdera yrket, inte bara den interna utbildningen utan vi pratar
              om att ta ytterligare ett steg. Det är ju positivt att du tycker
              likadant.
            </seg>
            <seg n="55170592">
              Avslutningsvis vill jag tacka dig, Kjell Eldensjö, för den tid
              du har varit här, liksom Inger Davidson som gjorde sin sista aktion
              här i kammaren. Stort tack till er båda!
            </seg>
          </u>
          <note type="speaker" n="f3aa0605">
            Anf. 67 KJELL ELDENSJÖ (kd) replik:
          </note>
          <u who="kjell_eldensjo_0301ee" xml:id="i-96ff14a0577c6b6e-1" n="ed74547c">
            <seg n="55d082cb">
              Fru talman! Tack så mycket för de vänliga orden!
            </seg>
            <seg n="c94056f1">
              Allting har ju sin tid, och det gäller även detta att gå vidare
              med den här utbildningen. Den kan ju komma senare. Men jag vet
              att Kriminalvården har ganska mycket att stå i nu och att lyfta
              upp ytterligare. Därför kanske det får ta sin tid innan det kommer
              till skarpt läge när det gäller den biten.
            </seg>
          </u>
          <note n="f932f03d">
            Överläggningen var härmed avslutad.
          </note>
          <note n="394ef4da">
            12 § Verksamheten i Europeiska unionen under 2009, inklusive
            det svenska ordförandeskapet
          </note>
          <note n="7ff40083">
            Föredrogs
          </note>
          <note type="speaker" n="2c274b15">
            Anf. 68 MAGDALENA STREIJFFERT (s):
          </note>
          <u who="magdalena_streijffert_a5cb2a" xml:id="i-3360d9d7b660260c-0" n="6fd4580b">
            <seg n="196587cd">
              Fru talman! Inledningsvis vill jag för ordningens skull yrka
              bifall till reservationerna 1 och 2 i utrikesutskottets betänkande
              10. Vi socialdemokrater står självfallet bakom samtliga våra reservationer
              men väljer ändå att begränsa vårt bifallsyrkande till dessa två.
            </seg>
            <seg n="d03349ea">
              Vi har flera gemensamma rödgröna reservationer i detta betänkande
              om EU-frågor. Det är i sig inget nytt. Det har vi haft tidigare
              år också. Men jag vill ändå understryka, för att det ska bli tydligt
              för alla, att även EU-politiken ingår i det rödgröna samarbetet.
            </seg>
            <seg n="8e0890c8">
              Det finns olika uppfattningar om EU och EU-medlemskapet. Men
              vi är överens om att vi vill att Sverige ska arbeta för ett öppnare
              EU, ett EU som är öppnare mot sina medborgare och där underlag
              och beslutsprocesser är offentliga så att både förslag och beslut
              kan granskas. På det här området har öppenheten ökat betydligt
              de senaste åren, men utvecklingen måste fortsätta.
            </seg>
            <seg n="536c65a2">
              Vi vill ha ett EU som är öppet mot omvärlden. EU får inte vare
              sig vara eller bli den slutna klubb för inbördes beundran som
              EU ofta beskylls för att vara. Det är ohållbart att bygga murar
              eller vallgravar mot andra länder och hela kontinenter. Det vi
              i dag alltför ofta ser, människor som med risk för sina liv försöker
              ta sig över Medelhavet i överlastade rangliga båtar, är fruktansvärt.
              Vi kan aldrig acceptera att Medelhavet fungerar som ett Rio Grande
              som skiljer fattiga och rika människor åt.
            </seg>
            <seg n="f3fa6d5f">
              Vi vill ha ett EU som är öppnare mot nya medlemmar. För oss är
              en fortsatt EU-utvidgning viktig. Självklart ska alla grundkrav
              gälla för alla nya medlemsstater. Det avgörande för om medlemskap
              beviljas måste vara att det enskilda landet uppfyller kraven på
              demokrati och mänskliga rättigheter, de som vi gemensamt har satt
              upp.
            </seg>
            <seg n="71d7ba74">
              Tyvärr har en förfärande utvidgningströtthet börjat göra sig
              gällande i EU. För oss rödgröna är det viktigt att slå fast att
              utvidgningen av EU är en positiv utveckling för Europa som kontinent.
            </seg>
            <seg n="59fcad97">
              Turkiets framtida medlemskap är en mycket omdiskuterad fråga
              i många europeiska länder. För oss är det inte en fråga om Turkiet
              kan bli medlem utan när. Detta när avgörs av hur snabbt Turkiet
              klarar att uppfylla kriterierna för ett medlemskap om Turkiets
              folk önskar ett sådant.
            </seg>
            <seg n="a130d226">
              Vi ser ett framtida turkiskt EU-medlemskap som viktigt, inte
              minst med tanke på hur det främjar rättigheterna för kurder och
              andra folkgrupper. Tyvärr ser vi fortfarande hur kurder och andra
              etniska och religiösa minoriteter inte får sina mänskliga rättigheter
              fullt ut respekterade. Förbudet av DTP och det gångna årets fängslanden
              av kurdiska politiker inger stark oro. De pågående medlemskapsförhandlingarna
              med EU och dialogen med den turkiska regeringen och kurdiska företrädare
              ger Sverige och EU en möjlighet att stå upp för kurdernas rättigheter
              i Turkiet.
            </seg>
            <seg n="ed3fdf96">
              Grunden för förhandlingarna är Köpenhamnskriterierna, som bland
              annat innehåller krav på att de mänskliga rättigheterna ska respekteras.
              Det är avgörande att kräva att Turkiet inte bara på papperet utan
              också i verkligheten lever upp till dessa krav.
            </seg>
            <seg n="6730000b">
              Utvidgningen och den europeiska integrationen får inte gör halt
              ens efter ett turkiskt medlemskap. Hittills har ett möjligt framtida
              medlemskap fungerat som en fantastisk drivkraft för många länders
              reformering. EU har nu utarbetat en grannskapspolitik. Den måste
              användas för att underlätta ett framtida medlemskap även om det
              ligger långt fram i tiden snarare än att bli ett alternativ till
              medlemskap. Unionen bör bland annat erbjuda tillgång till den
              inre marknaden, biståndsinsatser, studentutbyten och bilaterala
              handlingsprogram som ger länderna möjlighet att själva bestämma
              sin integrationsnivå.
            </seg>
            <seg n="74aa9a78">
              Fru talman! EU har en viktig roll att spela i världen, och EU:s
              gemensamma utrikespolitik är en viktig del av EU-samarbetet. Unionen
              behöver mer av gemensamt uppträdande i viktiga utrikespolitiska
              situationer för att kunna påverka stormakternas agerande. Ett
              aktuellt exempel är Israels oacceptabla agerande gentemot Ship
              to Gaza. Vetorätten på utrikespolitikens område måste dock gälla
              även i fortsättningen. Ytterst bidrar den till att utveckla gemensamma
              ståndpunkter inom EU. När EU väl kan agera enat innebär det en
              betydande styrka på den internationella scenen.
            </seg>
            <seg n="e22540dd">
              Sverige ska naturligtvis i största möjliga mån eftersträva enighet
              i EU, men Sverige måste alltid vara berett att hävda sin uppfattning
              när enighet inte kan uppnås. Sverige har historiskt varit ett
              land som trots dess mindre storlek har spelat en stor roll i den
              internationella debatten. Genom att i dag agera tillsammans med
              övriga EU-länder kan vår utrikespolitik få den tyngd som ett gemensamt
              EU-agerande ger.
            </seg>
            <seg n="927cec9c">
              Vi vill att EU ska fortsätta att vara en förebild för ett öppet
              samhälle byggt på respekt för mänskliga rättigheter och demokrati.
              EU:s möjlighet att påverka utan att använda militära vapen är
              stor. EU ska inte militariseras. EU är till skillnad från Nato
              ingen militärallians. En demokratisk globalisering kräver respekt,
              internationella regelverk och institutioner. Den internationella
              rätten, konventioner, protokoll och regelverk måste följas. Med
              gemensamma spelregler skyddas små staters rätt, och den globala
              demokratin stärks. När den internationella rätten efterlevs styrs
              utvecklingen av gemensamma överenskommelser och lika villkor,
              inte av de stater som har störst militär eller ekonomisk styrka.
              Därför vill vi värna och stärka den internationella rätten. Här
              har EU en stor roll att spela.
            </seg>
            <seg n="a05ded54">
              Fru talman! Många medlemsländer har i form av stigande arbetslöshet
              och växande budgetunderskott drabbats hårt av finanskrisen. De
              kraftigt fallande tillgångsvärden som låg till grund för krisen
              blottlade stora brister inom regleringen och tillsynen av den
              finansiella sektorn.
            </seg>
            <seg n="33c81ce3">
              Under 2009 har EU-samarbetet inom det ekonomiska och finansiella
              området därför i hög grad varit inriktat på att åtgärda många
              av de brister som identifierats i syfte att minska risken för
              framtida kriser. En prioriterad fråga för oss kommer att vara
              att inom ramen för det europeiska samarbetet skapa ett så enhetligt
              finansiellt regelverk som möjligt.
            </seg>
            <seg n="a9b3b8a5">
              En central fråga för Sveriges agerande i det europeiska samarbetet
              är att säkra att det internationella kapitalet möts av internationell
              politik och internationella regler. På sikt vill vi se en europeisk
              finansiell myndighet med möjlighet att överpröva nationella inspektioner
              under vissa förutsättningar.
            </seg>
            <seg n="3fa5bb60">
              Vi anser också att en utökad reglering av utformningen av rörliga
              ersättningssystem och förbättrade riskbedömningar av finansiella
              instrument är nödvändiga.
            </seg>
            <seg n="299a46b6">
              En kraftfull reglering för att begränsa de så kallade skatteparadisen
              är också av stor vikt för att åstadkomma en tryggare finansiell
              sektor.
            </seg>
            <seg n="0ffa3cdb">
              Fru talman! Kampen för svenska kollektivavtal handlar om att
              alla arbetstagare ska behandlas lika oavsett om de kommer från
              Ronneby, Riga eller Rotterdam. Vi menar att ökade möjligheter
              att arbeta i olika länder i grunden är positivt. Fri rörlighet
              får dock inte innebära försämrade villkor för löntagarna. Därför
              ser vi det som en central uppgift att värna de fackliga rättigheterna
              och den svenska kollektivavtalsmodellen.
            </seg>
            <seg n="a75a9c8b">
              Målsättningen med borgarnas politik i Sverige och EU verkar vara
              den motsatta. Regeringen talar vackert om den svenska kollektivavtalsmodellen,
              men i praktiken vill man införa kraftiga begränsningar av grundläggande
              fri- och rättigheter i arbetslivet.
            </seg>
            <seg n="09b34e9a">
              Det lagförslag som regeringen har drivit igenom i riksdagen med
              anledning av Lavaldomen i EG-domstolen öppnar för lönedumpning
              och illojal konkurrens. Regeringen går längre än vad som kan motiveras
              av EG-domstolens dom. Den angriper grundförutsättningarna för
              att den svenska kollektivavtalsmodellen ska fungera och utmanar
              föreningsfriheten som skyddas såväl i svensk grundlag som i Europakonventionen
              och andra konventioner som Sverige ratificerat.
            </seg>
            <seg n="2c701e76">
              Regeringen genomför historiska inskränkningar av fackets rätt
              att fritt förhandla och teckna kollektivavtal med utländska företag
              och av rätten att använda stridsåtgärder för att få ett avtal
              till stånd.
            </seg>
            <seg n="fe5c7e7d">
              Vi är starkt kritiska till hur regeringen har agerat i Lavalfrågan
              både här hemma och i Europa. Inte minst under det svenska ordförandeskapet
              hade regeringen haft chansen att lyfta fram frågan, men varken
              statsministern eller arbetsmarknadsministern har tagit ett enda
              initiativ i den fråga som kan medföra allvarliga konsekvenser
              för Europas löntagare.
            </seg>
            <seg n="9d9a9995">
              Fru talman! Avslutningsvis talade den nytillträdda borgerliga
              regeringen när denna mandatperiod inleddes om att Sverige skulle
              höra till EU:s kärna. Tyvärr blev det inte mycket mer än ett högtidstal.
              I för Sverige viktiga frågor har svenska ministrar tigit sig igenom
              mötena. Det svenska EU-ordförandehalvåret i höstas genomfördes
              väl i administrativ mening. Politiskt innebar det inte några framsteg.
              Tvärtom kantades det av politiska bakslag och av att inte minst
              statsministern hela tiden ville sänka förväntningarna på vad som
              skulle kunna åstadkommas.
            </seg>
            <seg n="68b09cf9">
              Politik handlar om att ha idéer och om att vilja och våga. Vi
              socialdemokrater har idéer om hur Sverige och EU kan bli bättre.
              Den politiken både vill vi och vågar vi genomföra. Vi kommer aldrig
              att tiga oss igenom mötena i Bryssel.
            </seg>
          </u>
          <note type="speaker" n="b158a82a">
            Anf. 69 MAX ANDERSSON (mp):
          </note>
          <u who="max_andersson_e19a12" xml:id="i-281624c7f063d753-0" n="ea628c6d">
            <seg n="ba31f7e8">
              Fru talman! I dag debatterar vi Sveriges arbete i EU under 2009
              och ett antal motioner som har med EU-frågor att göra. Det är
              åter ett så kallat uppsamlingsbetänkande.
            </seg>
            <seg n="7d147461">
              När jag tittar ut över kammaren ser jag, förutom fru talmannen
              och en publik, fyra ledamöter och fyra personer på regeringsbänkarna.
              Relationen fyra ledamöter och fyra representanter från Regeringskansliet,
              inklusive ministern, är symtomatisk för hur EU-frågorna behandlas
              i Sverige. Det är regeringen som är med i EU, inte riksdagen.
              Regeringens arbete i EU-frågorna dominerar; riksdagen jobbar inte
              särskilt mycket med dem.
            </seg>
            <seg n="555034ae">
              Det står i regeringsformen att riksdagen har i uppgift att granska
              hur riket styrs och att stifta lag. Vi har även en del att göra
              med skatter och finanser. Två av de tre huvuduppgifterna, stiftandet
              av lag och granskningen av hur makten utövas, har dock numera
              till stor del flyttat till EU. Beroende på hur man räknar kommer
              en tredjedel eller hälften av lagstiftningen i Sverige från EU
              och inte från riksdagen.
            </seg>
            <seg n="8a444a12">
              När det gäller granskningen av hur riket styrs är vi i riksdagen
              hyggligt bra på att granska regeringen. Vi i oppositionen försöker
              i alla fall göra ett så bra jobb som möjligt med att granska regeringen.
              Jag är övertygad om att den nuvarande majoriteten också kommer
              att göra det när den hamnar i opposition.
            </seg>
            <seg n="e0d74c62">
              Men vem granskar makten i EU? Det är en makt som inte granskas.
              Det är ett demokratiskt problem.
            </seg>
            <seg n="003ea8c4">
              I denna debatt ska vi granska hur regeringen har arbetat i EU
              under föregående år. Magdalena Streijffert sade mycket bra saker
              om vad vi i det gemensamma rödgröna samarbetet vill göra framåt
              i tiden. Vi har en bra politik, och jag kan instämma i det mesta
              som Magdalena Streijffert sade.
            </seg>
            <seg n="a2842940">
              Jag tänker dock ta tillfället i akt och utföra oppositionens
              uppgift att granska och klaga på regeringen, för det finns en
              del att klaga över.
            </seg>
            <seg n="54aa1bab">
              Först ska jag lyfta upp en fråga på bordet. Regeringen röstade
              nej tre gånger i ministerrådet under 2009. Av hundratals beslut
              valde regeringen att rösta nej till tre. Man lade också ned sin
              röst två gånger. Man röstade alltså ja nästan varenda gång.
            </seg>
            <seg n="b1af8ba1">
              Vilka gånger röstade man nej? Man röstade nej till ett förslag
              där kommissionen ville ha straffrättslig reglering av arbetsgivare.
              Man ansåg att det inte stämde med vad som står i fördraget om
              vad kommissionen har rätt att föreslå och EU rätt att besluta
              om. Därför sade man nej men blev nedröstad.
            </seg>
            <seg n="06236ebb">
              Man röstade också nej, och nu blir det lite komplicerat, till
              ett förslag från ordförandeskapet om att inte tillåta kommissionen
              att förbjuda Ungern och Österrike att förbjuda genmanipulerad
              majs. Det var en nej-röst för att tvinga länder att tillåta genmanipulerad
              mat. Man förlorade.
            </seg>
            <seg n="dc435318">
              Man lade också ned sin röst i frågor om östeuropeiskt jordbruk.
            </seg>
            <seg n="b2e414d4">
              Man röstade alltså i princip alltid ja.
            </seg>
            <seg n="63b8dc9c">
              Jag är övertygad om att hur bra en svensk regering än är och
              hur skicklig man än är på att förhandla måste det vara betydligt
              fler än fem gånger under ett helt år som man har misslyckats med
              att nå sina mål och inte klarat av att få igenom sin vilja.
            </seg>
            <seg n="62ae3b10">
              Så är det i EU. När man har förlorat en förhandling, när man
              inte når ända fram, lägger man ned sin röst eller röstar ja för
              att ansluta sig till gruppen. Vi styrs nu, och våra lagar stiftas,
              av ett politiskt system där den som förlorar en debatt röstar
              ja för att man inte vill straffa ut sig från gruppen. De politiska
              konfliktlinjerna blir väldigt otydliga och svåra att se. Jag tror
              inte att regeringen har varit innerligt för och vunnit varenda
              debatt under året med undantag av de här fem besluten. Att man
              döljer konflikterna är ett demokratiskt problem för granskningen.
            </seg>
            <seg n="53d21fc5">
              Jag ska tala något om ordförandeskapet och berömma de svenska
              förhandlarna, vårt folk i Bryssel och folket på Regeringskansliet
              som gjorde ett bra och kompetent jobb under ordförandeskapet.
              Alla som jag har lyssnat på säger att det svenska ordförandeskapet
              höll normal, utmärkt svensk standardklass. Det beror på att vi
              har bra folk i Bryssel. Vi har bra folk och vi har bra upparbetade
              nätverk. Vi har ett bra sätt att jobba.
            </seg>
            <seg n="28fc91ec">
              Det finns dock ett stort misslyckande med ordförandeskapet, nämligen
              klimattoppmötet i Köpenhamn. Reinfeldt spelade ned förväntningarna.
              Han hade dåliga kort att spela med; det måste medges. Han kom
              till Köpenhamn utan att ha med sig pengar och utan att ha övertygat
              EU om att föra en politik som hänger ihop med krav på minskningar
              som är tillräckligt stora för att klimatet, enligt forskarna,
              ska klara sig. Forskarna talade om att vi behöver minska med 2540
              procent. EU nöjde sig med 20 nu och kanske 30 sedan.
            </seg>
            <seg n="309d3c9a">
              Världens rika länder hade lovat de fattiga länderna att stå för
              kostnaden för klimatomställningen. Reinfeldt kom med några enstaka
              miljarder som dessutom skulle tas från redan utlovade biståndspengar.
              EU kom till Köpenhamn i konflikt med G77-gruppen, i konflikt med
              de fattiga länderna, utan att ha en genomtänkt ståndpunkt som
              hängde ihop med forskarnas rekommendationer. Det var inte lätt
              att försöka få med sig världens stora och rika länder på ett bra
              avtal i Köpenhamn. Det misslyckades, och det misslyckades till
              stor del för att regeringen hade en för passiv strategi ett dåligt
              upplägg.
            </seg>
            <seg n="c47eac6d">
              Om vi hade haft en rödgrön regering kanske vi inte hade lyckats,
              men jag är övertygad om att vi hade haft en bättre strategi med
              bättre förutsättningar att lyckas. Jag hoppas att vi om några
              år kan konstatera att den rödgröna strategin för att få till stånd
              ett bättre klimatavtal var bättre.
            </seg>
          </u>
          <note n="7c711abd">
            Fru talman! Avslutningsvis yrkar jag bifall till reservation
            nr 19.
          </note>
          <note type="speaker" n="4bde6a71">
            Anf. 70 WALBURGA HABSBURG DOUGLAS (m):
          </note>
          <u who="walburga_habsburg_douglas_bde0d8" xml:id="i-d4cd360ef8b5c750-0" n="24cfccd7">
            <seg n="a7882c5b">
              Fru talman! Fru Europaminister! Först vill jag tacka Europaminister
              Birgitta Ohlsson för att hon är hos oss i kammaren för att diskutera
              verksamheten inom EU. Som bekant har vi just genomlevt det stora
              Europaåret för Sverige och det gör frågorna om verksamheten i
              EU särskilt relevanta.
            </seg>
            <seg n="eb8f4a85">
              Glädjande nog kan vi även konstatera att Europa och Europeiska
              unionen just nu upptar en allt större del av diskussionerna i
              vårt samhälle. Samtidigt noterar jag att debatten om ett eventuellt
              utträde nästan helt har försvunnit, även om några av riksdagens
              partier fortfarande förespråkar att Sverige lämnar EU. Det är
              glädjande att sakpolitiken äntligen tagit över och att Europapolitiken
              har blivit en naturlig del av vår vardag. Vi har insett vikten
              av ett fördjupat Europasamarbete.
            </seg>
            <seg n="f2c39e8b">
              I dag diskuterar vi betänkandet som behandlar regeringens skrivelse
              i årsboken om EU, Berättelse om verksamheten i Europeiska unionen
              under 2009 . Denna skrivelse redogör för det arbete som regeringen
              under det gångna året har gjort i EU. Vi talar även om redogörelsen
              för det svenska ordförandeskapet i Europeiska unionens råd andra
              halvåret 2009. Det är en lite tunnare skrift som vi verkligen
              kan vara stolta över. Vi har ett program för Europa när det gäller
              vad vi vill göra och hur vi kan uppnå det.
            </seg>
            <seg n="579220bd">
              EU utgör den centrala plattformen för vår utrikes- och säkerhetspolitik.
              När vi kan påverka den gemensamma EU-linjen kan vi påverka världen
              på ett helt annat sätt än om vi agerar ensamma. Vi får en bredd
              och kraft som vi aldrig tidigare haft. Sverige har aldrig stått
              starkare inom EU än under ordförandeskapshalvåret. Det vilar ytterst
              på att vi vill vara med och påverka och ta ansvar för unionen.
              Vi har en tydlig vision att tillhöra kärnan i Europasamarbetet
              och vi arbetar aktivt för ett starkare Sverige i Europa och ett
              starkare Europa i världen. Det är genom ett kraftfullt agerande
              inom EU som vi bäst förvaltar våra svenska intressen.
            </seg>
            <seg n="e3cf72a2">
              Sverige vill fortsätta att arbeta för att unionen genom en bred
              och effektiv utrikespolitik ska vara väl rustad för att möta de
              globala utmaningar som Europa och världen står inför. Europa står
              inför betydande utmaningar, men ännu större möjligheter. Med Lissabonfördraget
              fick unionen nya viktiga instrument inom utrikespolitiken. Vi
              vill se en utrikespolitik som tar sin utgångspunkt i det gemensamma
              europeiska intresset och som snarare lutar sig på den kunskap
              och kompetens som den gemensamma utrikestjänsten besitter än på
              kompromisser initierade av huvudstäderna. Alternativet till ett
              starkt EU är ett Europa styrt av stormakter.
            </seg>
            <seg n="c464fede">
              Sverige har betydligt större inflytande i den internationella
              politiken nu än vi hade när vi stod utanför EU. Man förändrar
              inte världen genom symbol- och plakatpolitik utan genom dialog
              och intensivt samarbete med andra länder. Det svenska ordförandeskapshalvåret,
              men även halvåret innan, präglades av två centrala frågor, nämligen
              klimatutmaningen och den ekonomiska och finansiella krisen. Dessutom
              trädde Lissabonfördraget i kraft under Sveriges ordförandeskap.
              Vårt ordförandeskap blev det sista vanliga ordförandeskapet och
              Fredrik Reinfeldt den sista nationella statsminister som var ordförande
              i Europeiska rådet. Mycket kraft krävdes för att lösa de institutionella
              frågorna. Sveriges regering lyckades snabbare än väntat med att
              få Europeiska rådet att enhälligt utse Herman van Rompuy till
              ordförande och Catherine Ashton till hög representant för EU:s
              utrikes- och säkerhetspolitik. Strax därpå började arbetet med
              att organisera den europeiska utrikestjänsten EAS External Action
              Service som ska effektivisera unionens internationella agerande.
            </seg>
            <seg n="cdb9c974">
              Med Lissabonfördraget har nu EU även skyldighet att ansluta sig
              till Europakonventionen om skydd för de mänskliga rättigheterna
              och grundläggande friheterna. Det är bra.
            </seg>
            <seg n="46b3aef0">
              Sveriges regering sjösatte också Östersjöstrategin, vilken vi
              redan har diskuterat här i kammaren. Den ska snart få en uppföljare
              genom Donaustrategin och Svarta havsstrategin. Det är en mycket
              intressant och glädjande utveckling.
            </seg>
            <seg n="d50f6ec2">
              Även Helsingforssprogrammet för rättsliga och inrikes frågor
              antogs av Europeiska rådet. Den centrala idén i programmet är
              att värna den enskildes rättigheter och trygghet. Det har varit
              en hjärtefråga för Sverige. Inte minst behandlas asyl- och migrationsfrågor
              i detta program. EU ska senast 2012 bli ett gemensamt område som
              erbjuder skydd med målsättning att införa ett gemensamt asylförfarande
              och en enhetlig status för personer som får asyl.
            </seg>
            <seg n="d7ab1ca8">
              Fru talman! Frågan om EU:s utvidgning intar återigen en särställning
              i vår EU-politik. Sverige har ansträngt sig hårt för att förverkliga
              kommissionens övergripande utvidgningsstrategi. Särskilt fokus
              ligger på Kroatien, Makedonien, Turkiet och västra Balkan. Inom
              EU är Sverige bland de mest utvidgningsvänliga länderna, och riksdagen
              har ett flertal gånger enhälligt beslutat att ett EU-perspektiv
              gäller för Ukraina, Moldova och Vitryssland. Kroatien ser ut att
              kunna slutföra sin anslutningsförhandling under 2010 om reformtakten
              blir tillräckligt hög. Det är välkommet.
            </seg>
            <seg n="2bdbe402">
              I detta sammanhang vill jag även lyfta det östra partnerskapet
              som tillkom förra året genom ett gemensamt svensk-polskt initiativ
              och är av synnerligen stort intresse. På detta sätt bekräftar
              hela EU medlemskapsperspektivet för våra östra grannländer, sex
              länder som för 21 år sedan var en del av Sovjetunionen, nämligen
              Vitryssland, Ukraina och Moldavien samt de tre länderna i södra
              Kaukasus: Georgien, Armenien och Azerbajdzjan. En viktig punkt
              i detta samarbete är viseringslättnader som ska förenkla utbytet
              och samarbetet. Den 19 december fick Serbien, Makedonien och Montenegro
              viseringsfrihet. Det var ett stort steg åt rätt håll.
            </seg>
            <seg n="e7186049">
              EU:s utvidgning har starkt bidragit till fred, demokrati och
              stabilitet på hela vår kontinent. Genom denna process bidrar EU
              också med så kallad nation-building på Balkan. Medlemskapsperspektivet
              är en förstärkande kraft som fungerar som soft power i den meningen
              att det kan motverka de Europanegativa och radikala krafterna
              i de olika länderna.
            </seg>
            <seg n="0a3d99c5">
              EU har under det gångna året gjort stora framsteg i arbetet med
              den gemensamma utrikes- och säkerhetspolitiken. Sverige spelar
              i detta en mycket aktiv roll, exempelvis i och för Europas nyaste
              land, Kosovo. Allt detta har resulterat i ett förstärkt inflytande,
              inte bara i vårt närområde genom den europeiska grannskapspolitiken,
              utan också i de olika konflikthärdarna runt om i världen.
            </seg>
            <seg n="1e2ccc80">
              Fru talman! Som en viktig grundprincip i EU-arbetet slås fast
              att subsidiaritetsprincipen, eller närhetsprincipen, ska genomsyra
              allt arbete, alla beslut och alla avtal som lägger grunden för
              EU. I budgetöversynen läggs stor tyngd på en sund ekonomisk förvaltning.
              Vikten av sunda statsfinanser är särskilt central nu när vi befinner
              oss mitt i den ekonomiska krisen. Se bara på Grekland!
            </seg>
            <seg n="abe34357">
              Hela 2009 präglades för oss av det svenska ordförandeskapet och
              dess fem övergripande mål: miljö, jobb och tillväxt, ett tryggare
              och öppnare Europa, Östersjösamarbetet och EU:s roll som global
              aktör samt fortsatt utvidgning.
            </seg>
            <seg n="e1f83df7">
              De ekonomiska frågorna har varit viktiga under perioden. För
              att öka stabiliteten i hela unionen är frågan om en bra exit-strategi
              av stor vikt. När konjunkturen vänder måste stimulansåtgärderna
              avskaffas. Frågan om sysselsättningen är ju nära förknippad med
              den ekonomiska stabiliteten, och därför behandlades också frågorna
              ihop hur man kan ha öppna gränser men samtidigt bibehålla och
              förbättra EU:s konkurrenskraft.
            </seg>
            <seg n="aae1d2cb">
              Den utan tvekan svåraste frågan under 2009 var miljöfrågan, och
              däri särskilt klimatförhandlingarna. Klimatfrågan är en ödesfråga,
              inte bara för Sverige och EU utan för hela världen. Kampen mot
              klimatförändringar gick som en röd tråd genom hela det svenska
              ordförandeskapet. Därför var det synd att Köpenhamnsmötet inte
              resulterade i en tillräckligt långtgående överenskommelse, på
              det sätt som EU hade verkat för. Men den ger en grund för fortsatta
              förhandlingar. Nästa klimatmöte äger rum snart i Mexiko, och Sverige
              ska fortsätta att driva på för ett bra resultat där.
            </seg>
            <seg n="eec79bf8">
              Avslutningsvis kan man säga att år 2009 var ett framgångsår för
              EU och för Sverige i EU. Vi kan vara stolta över allt vi har uppnått,
              och det är glädjande att läsa de två regeringsskrivelserna, som
              man bara kan anbefalla alla som är intresserade av Europafrågor
              till läsning faktaspäckat och informativt.
            </seg>
            <seg n="522fa83f">
              EU är vårt stora framgångsprojekt, och regeringen och en majoritet
              i riksdagen gör allt för att förankra Europa i våra hjärtan och
              hjärnor samt för att lyckas garantera oss, våra barn och barnbarn
              ett Europa i fred, frihet och välstånd.
            </seg>
            <seg n="f4d76504">
              Fru talman! Jag yrkar att regeringens skrivelse läggs till handlingarna
              och avslag på alla reservationer.
            </seg>
          </u>
          <note type="speaker" n="9efbdfb4">
            Anf. 71 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-3360d9d7b660260c-1" n="6fd4580b">
            <seg n="719c2b80">
              Fru talman! Jag kunde inte underlåta att begära replik på Walburga
              Habsburg Douglas anförande, bland annat för att jag gärna skulle
              vilja veta lite mer om de visioner som var aktuella under det
              svenska ordförandeskapet. De syntes inte riktigt. Det handlade
              kanske mer om att man skulle försöka komma överens än om vilka
              frågor Sverige faktiskt drev.
            </seg>
            <seg n="a030817d">
              Det är klart att vi som socialdemokrater saknade frågorna om
              arbetstagarnas rättigheter. I samband med Lavaldomen görs det
              möjligt för andra företag att komma hit. Det är självklart att
              de ska kunna få göra det eller att människor ska kunna komma hit
              och arbeta, men det är klart att svenska kollektivavtal ska gälla.
              Vi ska inte ha en utveckling i Sverige där arbetstagarna ställs
              mot varandra, där lönerna blir lägre och arbetsvillkoren sämre,
              medan de som faktiskt redan tjänar pengar tjänar ännu mer.
            </seg>
            <seg n="643ab2b6">
              Lavaldomen och de lagar som man stiftade här, som vi var emot,
              gör det faktiskt möjligt för människor att komma hit. Vi ser också
              möjligheterna för arbetsgivarna att utsätta arbetstagarna för
              konkurrens och därmed också för lönedumpning. Det kan bli försämrade
              villkor för arbetstagarna i Sverige och Europa.
            </seg>
            <seg n="633dce55">
              På vilket sätt har man lyft fram de här frågorna under det svenska
              ordförandeskapet, eller varför gjorde man inte det? Är inte det
              en viktig fråga för Europas arbetstagare?
            </seg>
            <seg n="8fd5f49d">
              Den andra frågan jag vill ställa utgår från att Walburga Habsburg
              Douglas tog upp frågan om Helsingforssprogrammet och den gemensamma
              asyl- och flyktingpolitiken i EU. Här ser vi en mer restriktiv
              riktning när det gäller asylpolitiken i Italien, Grekland, Malta
              och Cypern, som är de som bestämmer färdriktningen. Vi ser många
              länder som faktiskt bryter mot mänskliga rättigheter och som har
              ett mottagande, exempelvis Malta och Grekland, som är fruktansvärt.
              Dit skickar vi fortfarande tillbaka barn enligt Dublinförordningen.
            </seg>
            <seg n="282b7739">
              På vilket sätt har man egentligen förbättrat möjligheterna för
              människor att komma hit och söka asyl?
            </seg>
          </u>
          <note type="speaker" n="3baca684">
            Anf. 72 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-d4cd360ef8b5c750-1" n="24cfccd7">
            <seg n="a784d744">
              Fru talman! Först och främst visionerna, och det tror jag är
              det sätt som vi har bedrivit utvidgningen av Europeiska unionen
              på, med att hålla Europa öppet och hjälpa till genom viseringslättnader.
              Det anser jag själv egentligen vara den viktigaste av alla de
              uppgifter som vi har i EU, eftersom Europatanken bygger på fred
              och frihet. Jag tror att precis detta också är det som skapar
              visionerna för europeisk politik. Jag ser absolut visioner.
            </seg>
            <seg n="612417a8">
              Man får inte glömma att vi även i klimatpolitiken har försökt
              att förverkliga våra visioner. Jag vet att Max inte delar den
              uppfattningen, men det är faktiskt så att vi även där har haft
              ett väldigt stramt program och har kunnat pricka av väldigt många
              olika punkter.
            </seg>
            <seg n="b6813878">
              När det gäller Lavaldomen, som ju har diskuterats utförligt här
              i kammaren, är det faktiskt så att ingenting som gjordes under
              vårt ordförandeskap strider mot det svenska arbetsmarknadssystemet.
              Självklart undergrävs inte det svenska kollektivavtalssystemet
              av Lissabonfördraget. Det har också slagits fast. Jag tror alltså
              inte att man kan tvivla på att vi verkligen alltid har befunnit
              oss på rätt sida i den här frågan.
            </seg>
            <seg n="65875c74">
              Vad gäller Helsingforssprogrammet är det fullständigt klart att
              man måste försöka att få enhetlighet i asylpolitiken, men det
              är lika klart att det inte ska bli sämre än det är här hos oss
              i Sverige. Det är någonting som det svenska ordförandeskapet har
              drivit starkt. Det var ju under svenskt ordförandeskap som Helsingforssprogrammet
              trädde i kraft. Därför tror jag inte att man kan kritisera oss
              för detta.
            </seg>
          </u>
          <note type="speaker" n="c0aeac46">
            Anf. 73 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-3360d9d7b660260c-2" n="6fd4580b">
            <seg n="725df58c">
              Fru talman! Då skulle jag vilja konkretisera min fråga när det
              gäller asyl- och flyktingpolitiken något. På vilket sätt har man
              för svensk del lyft fram frågor som ser till att länder som Malta,
              Cypern, Grekland och Italien följer de mänskliga rättigheterna
              och Genèvekonventionen och inte hindrar människor som kommer i
              de här rangliga båtarna att försöka ta sig hit och söka asyl.
              Vi har faktiskt uppgifter om att man har skickat tillbaka människor
              till exempelvis Libyen utan att de här människorna på båtarna
              fick sin mänskliga rättighet att söka asyl.
            </seg>
            <seg n="dcb96063">
              Vi ser också att mottagandeförhållandena i Malta och Grekland
              är under all kritik. Enligt Dublinförordningen skickar vi fortfarande
              tillbaka människor dit. Den europeiska politiken på det här området
              handlar väldigt mycket om att försöka hindra människor från att
              komma hit, om att bygga upp ett gränsövervakningssystem, Frontex,
              som mer och mer går åt det militära hållet.
            </seg>
            <seg n="7b989f03">
              På vilket sätt försöker man från svenskt håll att hindra det
              och se till att man kommer åt människosmugglare och brottslighet
              i stället för att skicka tillbaka människor utan rätten att söka
              asyl? På vilket sätt har man under det svenska ordförandeskapet
              lyft de här frågorna som gör att standarden som vi är eniga om
              ska vara högre än vad den är i dag i många länder? Den får gärna
              också vara bättre än den är i dag i Sverige, för även här ser
              vi att det har gått i en mer restriktiv riktning.
            </seg>
            <seg n="24cac17d">
              När det gäller arbetstagarnas rättigheter har de försämrats i
              samband med Lavaldomen och de beslut som har tagits här i Sveriges
              riksdag. Det gör att människor som kommer hit och arbetar ska
              göra det för löner och arbetsvillkor på en miniminivå som faktiskt
              är lägre och sämre än de löner och arbetsvillkor som svenska arbetstagare
              har. I längden gör det att människor konkurrerar med varandra,
              och man går ned i lön och arbetsvillkor för att kunna få ett arbete.
              Det blir konsekvensen av det beslut vi har tagit.
            </seg>
          </u>
          <note type="speaker" n="dfe0b0dc">
            Anf. 74 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-d4cd360ef8b5c750-2" n="24cfccd7">
            <seg n="563a9d04">
              Fru talman! När det gäller asyl- och flyktingpolitik är det fullständigt
              klart att det inte är perfekt överallt i EU. Men det svenska ordförandeskapet
              har aldrig hållit tyst om detta. Man har ju försökt förhandla
              om detta, och man har sagt att man till år 2012 ska försöka förenhetliga
              asyl- och flyktingpolitiken i EU. Jag tror att det blir en väldigt
              stor fördel, och jag tror väldigt mycket på förhandlingskraften
              i Sverige. Å ena sidan tycker ni att svenskarna bara har förhandlat
              och inte visat visioner, å andra sidan säger ni att Sverige inte
              har förhandlat tillräckligt. Jag tror att vi måste se att Sverige
              verkligen har fört fram problemen som finns. Det är ett program
              som är i högsta grad levande och som först 2012 ska föras i hamn
              när man har lyckats med förhandlingarna.
            </seg>
            <seg n="32fde233">
              När det gäller Frontex är det viktigt att man försöker titta
              på vad som händer i asyl- och flyktingsektorn och ser till att
              man gör det gemensamt, och absolut inte militariserar det, så
              att det blir möjligt att hålla EU så öppet som möjligt.
            </seg>
            <seg n="783e3c17">
              När det gäller arbetstagarrättigheterna är det faktiskt så att
              Lavaldomen får en förklaring från kommissionen så att man verkligen
              förstår den på det sättet som vi har sagt att den måste förstås.
              Jag tror inte att arbetstagarnas rättigheter försämras av detta.
            </seg>
          </u>
          <note type="speaker" n="b504368f">
            Anf. 75 MAX ANDERSSON (mp) replik:
          </note>
          <u who="max_andersson_e19a12" xml:id="i-281624c7f063d753-1" n="ea628c6d">
            <seg n="86bd53b6">
              Fru talman! Jag har en fråga till Walburga Habsburg Douglas.
              Hon sade i sitt föregående inlägg att det är klart att det inte
              ska bli sämre. Hon talade då om EU:s nya, gemensamma harmoniserade
              flyktingpolitik. Det är klart att det inte ska bli sämre än vad
              det är hos oss i Sverige, sade hon. Men flyktingpolitiken ska
              ju beslutas med majoritetsbeslut, och de flesta EU-länders flyktingpolitik
              är så dålig, så restriktiv och så omänsklig att den svenska flyktingpolitiken
              verkar bra i jämförelse på de flesta områden. Det är helt uppenbart
              för mig att det kommer att bli fråga om kompromisser och att den
              gemensamma politiken kommer att lägga sig någonstans mittemellan.
              Det är så det brukar vara.
            </seg>
            <seg n="ad4a5cca">
              Jag undrar om Walburga kan förtydliga detta för mig. Kommer en
              borgerlig regering att rösta nej till förslag om en gemensam harmoniserad
              flyktingpolitik som innebär försämringar i Sverige eller kommer
              ni att rösta ja till det precis som ni röstar ja till nästan allting
              annat?
            </seg>
            <seg n="2fc2e8ac">
              Jag tänkte också ställa en fråga om EMU. Nu när den grekiska
              krisen utsätter EMU för allvarliga påfrestningar och vi dessutom
              ser en spansk, portugisisk och italiensk kris under uppsegling
              skulle jag vilja veta: Vad är egentligen Moderaternas politik?
              Vill ni gå med i EMU, och när vill ni göra det?
            </seg>
          </u>
          <note type="speaker" n="f8e49ec7">
            Anf. 76 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-d4cd360ef8b5c750-3" n="24cfccd7">
            <seg n="8c3cde41">
              Fru talman! När det gäller flyktingpolitiken är det ju som alltid
              i EU att man måste förhandla om resultaten. Men det är klart att
              vi har en vision den vision som Magdalena tidigare i dag har avkrävt
              av mig och jag tror att vi kan förhandla mycket väl. Vi har väldigt
              goda kort i våra förhandlingar, särskilt att vi ju var ordförande
              när Helsingforssprogrammet skrevs. I dag kan jag inte säga hur
              Sverige ska rösta eftersom jag inte har sett något förslag. Men
              det är fullständigt klart att vi ska göra allt som står i vår
              makt för att uppnå att den här gemensamma asylpolitiken blir så
              bra som vi föreställer oss och önskar i dag och som även Max Andersson
              önskar.
            </seg>
            <seg n="dbb0c5d1">
              När det gäller EMU är det klart att det har varit stora påfrestningar
              på EMU-systemet, men man måste också säga att det ofta när det
              gäller väldigt många saker i EU i viss mån finns barnsjukdomar.
              Det är fullständigt klart att vi fortfarande håller fast vid det
              tror jag att de flesta partierna här i riksdagen gör, och jag
              förväntar mig att även s fortfarande står bakom detta att målet
              måste vara att vi verkligen blir ett förenat Europa. Det kan man
              inte bli när man inte fullt ut arbetar med i alla frågor. Men
              jag kan inte i dag säga att vi ska ha en folkomröstning till exempel
              den 19 september 2014. Det kan jag absolut inte göra. Det är någonting
              som vi måste ha när alla verkligen är med på noterna.
            </seg>
          </u>
          <note type="speaker" n="2575eae4">
            Anf. 77 MAX ANDERSSON (mp) replik:
          </note>
          <u who="max_andersson_e19a12" xml:id="i-281624c7f063d753-2" n="ea628c6d">
            <seg n="6cf0c180">
              Fru talman! Jag vill tacka för svaret. Det var ett svar som faktiskt
              var värt att tacka för. Det var ett förtydligande av att det som
              i det första inlägget kanske lite slarvigt framställdes som en
              självklarhet att det är klart att det inte ska bli sämre än vad
              det är i Sverige med flyktingpolitiken nu nedgraderades till en
              seriös ansträngning och att man kommer att göra allt för att det
              inte ska bli försämringar.
            </seg>
            <seg n="c43d6558">
              Jag tror att det är viktigt att man är ärlig gentemot medborgarna
              och jag tror att det är viktigt att även vi i den rödgröna oppositionen
              är ärliga gentemot medborgarna och inte lovar för mycket. Men
              jag har märkt en tendens att företrädare för majoriteten säger:
              Det kommer inte att hända! Vi kommer inte att ge oss! Det gör
              man trots att man vet att det är frågor som beslutas med kvalificerad
              majoritet och där sannolikheten är väldigt stor att man kommer
              att bli nedröstad och rösta ja till dåliga beslut man egentligen
              är emot just därför att man inte vill utstå skammen att bli nedröstad
              och bli tvungen att erkänna att den stolta deklarationen om att
              man inte kommer att ge sig inte höll i verkligheten.
            </seg>
            <seg n="e359b439">
              Slutligen, vad gäller EMU, tyckte jag att det var klargörande
              att Walburga Habsburg Douglas sade att målet måste vara att vi
              verkligen blir ett gemensamt Europa och att det är motiveringen
              för att gå med i EMU. Det är inte barnsjukdomar som EMU lider
              av i dag. Det är ett systemfel till följd av att man tvingar in
              ekonomier som inte går i takt och som är enormt olika i ett gemensamt
              system. Det fungerar inte. Ni är ideologiskt förblindade i Moderaterna.
            </seg>
          </u>
          <note type="speaker" n="2e19370a">
            Anf. 78 WALBURGA HABSBURG DOUGLAS (m) replik:
          </note>
          <u who="walburga_habsburg_douglas_bde0d8" xml:id="i-d4cd360ef8b5c750-4" n="24cfccd7">
            <seg n="f9bd836c">
              Fru talman! Jag anser inte att jag själv eller mitt parti är
              ideologiskt förblindade. Äkta Europavänner är vad vi faktiskt
              är. Vi vill se framför oss ett EU som fungerar. Jag hoppas att
              ditt parti som nu har strukit det där med att ni vill lämna EU
              kan gå med oss i den här visionen. Jag tror inte att en vision
              om ett äkta, förenat Europa där man verkligen arbetar ihop för
              att uppnå det bästa för våra barn och barnbarn kan vara ideologisk
              förblindning.
            </seg>
            <seg n="3424d4fe">
              Du säger att vi röstade nej så få gånger under ordförandehalvåret,
              och jag kan bara svara att det berodde på att vi är duktiga förhandlare.
            </seg>
          </u>
          <note type="speaker" n="8f6c6d94">
            Anf. 79 KERSTIN LUNDGREN (c):
          </note>
          <u who="kerstin_lundgren_736c5a" xml:id="i-cace2fceeceb3773-0" n="16328469">
            <seg n="70a6017a">
              Fru talman! Det är inte ett motionsbetänkande vi nu behandlar,
              om någon möjligen fått den bilden av den tidigare debatten. Egentligen
              handlar det om en kombination där vi behandlar regeringens skrivelser
              som berättar om verksamheten i Europeiska unionen under 2009 samt
              ger en redogörelse för det svenska ordförandeskapet, också det
              under 2009. Eftersom det är skrivelser finns till dessa ett antal
              motioner som berör de ämnen som skrivelserna tar upp, och dessutom
              ytterligare några. Detta säger jag bara för att ingen ska sväva
              i tvivelsmål om det.
            </seg>
            <seg n="ce2ec654">
              Fru talman! Ett öppet, grönt, fritt, solidariskt och fredsfrämjande
              Europa är något som jag drömmer om. Jag hoppas att jag hinner
              vara med om det. Om inte hoppas jag att mina barn och deras barn
              ska få möjlighet att uppleva den verkligheten. Det handlar om
              människor, om att ge människor möjligheter, inte om system. Mot
              den bakgrunden måste vi arbeta vidare för att förverkliga drömmar.
            </seg>
            <seg n="edd8abf1">
              År 2009 är inte längre en dröm, utan det är historia, och historien
              ska naturligtvis granskas. Av den har vi skäl att lära. Den har
              präglats av både klimatkris och finanskris. Det gäller inte bara
              Europa; de har en tendens att vara globala. De började inte heller
              i Europa, men vi är en del av dem båda. Självklart har det även
              präglat det svenska ordförandeskapet. Det var ett ordförandeskap
              som dessutom tillkom i en något turbulent situation eftersom det
              tjeckiska ordförandeskapet fick politiska komplikationer som gjorde
              att övergången blev något speciell under 2009. Det präglade ingången
              till vårt ordförandeskap. Detta är icke att förglömma när vi talar
              om kriser. Även politiska kriser påverkar.
            </seg>
            <seg n="f49bfbdb">
              En viktig utgångspunkt för oss och för regeringen har varit att
              säkerställa att det Lissabonfördrag som inte kunde antas under
              våren faktiskt kom i hamn under vår ordförandeperiod. Det var
              tydligt fokus på att få slut på det inåtblickande arbetet för
              att kunna börja agera i en ny verklighet. Det är väl den största
              framgången, fru talman, alltså att Lissabonfördraget kunde föras
              i hamn under det svenska ordförandeskapet. Det ger oss möjligheter
              att inta den roll som så många förväntar sig att EU ska inta.
            </seg>
            <seg n="eb32f506">
              Vi må tala om Ship to Gaza, konflikt i Sydkorea eller vad det
              nu är man förväntar sig att EU ska inta en roll, ha en åsikt och
              kunna verka till skydd för våra värden och intressen, för internationellt
              samarbete och för att främja mänskliga rättigheter och demokrati.
              I Lissabonfördraget är utrikestjänsten en vital del, en utrikestjänst
              som vi under vårt ordförandeskap jobbade intensivt med för att
              skapa goda förutsättningar. Det var inte lätt, men det är aldrig
              lätt när något nytt ska bryta fram. Rom byggdes som bekant inte
              på en dag, så inte heller EU:s globala roll.
            </seg>
            <seg n="4f4cf1fe">
              Lissabonfördraget och det arbete som följde av det är grundstenen,
              men det räcker inte med det. Det fanns andra viktiga delar under
              2009. Vi hade Helsingforssprogrammet, som diskuterats tidigare,
              liksom Östersjöprogrammet, som jag vill lyfta fram, samt naturligtvis
              Östliga partnerskapet. De har varit och är viktiga delar för att
              kunna klara vårt uppdrag på vår kontinent och kunna främja demokrati,
              mänskliga rättigheter och en god miljö samt arbeta för ett öppet
              Europa.
            </seg>
            <seg n="6232dc8a">
              Utvidgningsprocessen är givetvis viktig, och det finns skäl att
              betona, också när EU-ministern är närvarande i kammaren, att kommissionen
              i den delen uttryckt framgång på alla punkter och i alla de länder
              som är föremål för förhandlingar. Det är bra.
            </seg>
            <seg n="dc171f17">
              Jag vill även nämna det aktiva arbete som bedrivits i samband
              med finanskrisen för att försöka hitta vettiga och rimliga regler
              samt det intensiva arbete som inte endast präglat 2009 utan hela
              denna mandatperiod när det gällt att arbeta proaktivt för att
              från EU:s sida kunna ligga långt framme och skapa framgång för
              ett nytt klimatavtal. Nu lyckades inte det, trots de intensiva
              insatser som gjordes från svensk sida både i Sverige och i övriga
              Europa för att ta de steg som krävdes för att göra det möjligt.
            </seg>
            <seg n="48233117">
              Fru talman! Jag kan inte låta bli att granska oppositionen, för
              det är intressant. Vi har inte hört särskilt mycket om deras synpunkter,
              och det finns måhända skäl till det. Max Andersson ägnade sig
              åt matematiska övningar genom att kritisera och diskutera hur
              många nej, ja respektive avstod man från regeringens sida ägnat
              sig åt. Max Andersson kommer kanske ihåg att vi haft rätt omfattande
              diskussioner i EU-nämnden, och EU-nämnden är ju det organ där
              vi samråder och ger regeringen klartecken, eller någonting annat.
              Här får regeringen ett mandat.
            </seg>
            <seg n="2466ae5a">
              Det var spännande att lyssna på den utflykt i förhandlingsteorier
              som Max Andersson gjorde. Jag funderade på om det är så det går
              till när oppositionen förhandlar sig samman, att det är viktigt
              att visa att man har tillräckligt många nej så att medlemmarna
              kan granska resultatet. Måhända är det därför vi ser en opposition
              som spretar när det gäller reservationer. Utvidgningsprocessen
              är kanhända ett undantag. Där noterar jag att Socialdemokraterna
              nu går med på Vänsterpartiets krav om att villkora en utvidgning,
              medlemskap för Turkiet. Det är en spännande förnyelse i den delen,
              och av retoriken att döma svajar det inom oppositionen när det
              gäller utvidgningsprocessen.
            </seg>
            <seg n="aa5c54b8">
              Det är dock ingenting, fru talman, mot vad det svajar när det
              gäller utrikes- och säkerhetspolitiken. Om man läser den socialdemokratiska
              reservationen, den som Magdalena Streijffert inte talade så mycket
              om, ser man att där finns en strävan efter enighet, att bygga
              EU:s kris- och konflikthanteringsförmåga, vilket är viktigt. Det
              hänvisas till Anna Lindh och hennes initiativ för att åstadkomma
              detta. Det talas om solidaritet.
            </seg>
            <seg n="52546934">
              Om man å andra sidan läser Vänsterpartiets reservation ser man
              att det som vanligt handlar om att själv är bäste dräng. Sverige
              kan självt. Möjligen kan vi ibland tillsammans med andra, och
              då lyfts FN och Europarådet fram. Okej, så länge vi är medlemmar
              i EU kan vi väl göra några saker, är den hållning som Vänsterpartiet
              har. Miljöpartiets Max Andersson gav sig inte in i den diskussionen.
              Om han hade gjort det skulle det väl ha blivit någonting mittemellan.
              Man säger nämligen att vi ska ha en aktiv och självständig utrikes-
              och säkerhetspolitik, att det finns många arenor, att EU är en
              av dem och där kan vi vara.
            </seg>
            <seg n="47f47e1e">
              Man kan föreställa sig hur diskussionerna gick och hur många
              nej det blev när oppositionen skulle försöka skriva sig samman
              i en gemensam reservation gällande en vital del i utvecklingen
              av EU, nämligen den globala aktören utrikes- och säkerhetspolitiken.
              Jag läser tre nej av tre möjliga. Därmed må väljarna granska hur
              trovärdig oppositionen skulle vara som aktör för att driva utvecklingen
              framåt i denna del.
            </seg>
            <seg n="9bcd3f25">
              Fru talman! Jag konstaterar att det finns anledning för fler
              än den här kammaren att granska oppositionen och gärna regeringen
              också.
            </seg>
          </u>
          <note n="acc18944">
            Med detta yrkar jag bifall till utskottets förslag i betänkandet.
          </note>
          <note type="speaker" n="df6645af">
            Anf. 80 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-3360d9d7b660260c-3" n="6fd4580b">
            <seg n="3cf9c0fb">
              Fru talman! Majoriteten diskuterar gärna oppositionens samarbete
              och är oroliga för hur vi tre partier kan samarbeta så bra ihop.
              Det gör vi nämligen. Vi har på en rad olika punkter gemensamma
              reservationer, både här och i EU-nämnden, där även Kerstin Lundgren
              sitter, när det gäller klimat- och miljöfrågor, asyl- och flyktingpolitiken,
              de finansiella frågorna och utrikespolitiken. Vi har också gemensamt
              skrivit vad vi tycker i andra frågor inom utrikespolitiken, och
              det är så klart det som gäller.
            </seg>
            <seg n="21814fb0">
              Ibland undrar jag varför EU-politiken ligger på utrikesutskottet.
              EU-politiken handlar ju egentligen om inrikespolitiska frågor.
              Det vi beslutar i Bryssel påverkar oss i olika sammanhang, både
              här i riksdagen och i kommunerna. Det vi har kommit överens om
              på en rad olika områden, betydligt mer än vad de fyra borgerliga
              partierna var överens om innan den här regeringsperioden, har
              vi kommit överens om på punkt efter punkt.
            </seg>
            <seg n="7c671039">
              Jag är inte orolig; tvärtom tycker jag att det har varit ett
              bra och konstruktivt samarbete. Vi har en rad gemensamma reservationer
              här och i en mängd olika frågor. Vi kommer att komma överens.
              Vi har dessutom samarbete sedan tidigare. Vi har lagt fram säkert
              1718 gemensamma budgetar och samarbetat på en rad olika områden.
            </seg>
            <seg n="9aff3cf4">
              Vi rödgröna är överens även när det gäller EU-samarbetet och
              vad vi vill för någonting. Vi tycker att Sverige ska ha en starkare
              roll när det gäller en rad olika frågor. När det gäller utrikes-
              och säkerhetspolitiken är det klart att om EU är enat så är vi
              mycket starkare. Men då måste Sverige hävda den åsikt vi har,
              och kommer man inte så långt som man skulle önska skulle vi också
              kunna ha en egen åsikt i frågor, till exempel när det gäller Mellanöstern,
              Västsahara eller Burma.
            </seg>
            <seg n="1aa22fa4">
              Där är vi överens.
            </seg>
          </u>
          <note type="speaker" n="d0674205">
            Anf. 81 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-cace2fceeceb3773-1" n="16328469">
            <seg n="418592f2">
              Fru talman! Det här är spännande. Jag är övertygad om att man
              kan komma överens inom oppositionen, men frågan är om vilken uppfattning.
            </seg>
            <seg n="a545d343">
              Vad var visionen? Burma och Västsahara det skulle bli en spännande
              resa. Det är alldeles klart. Jag är inte orolig, och jag vet inte
              om någon annan i majoriteten är det. Jag är snarast lätt road
              av att höra hur spännande diskussionerna verkar vara.
            </seg>
            <seg n="904ca892">
              När oppositionen säger titta vad vi har samarbetat och titta
              vad vi har gjort och vad vi kan är det som är nytt, fru talman,
              att man tidigare inte har samarbetat just på utrikes- och säkerhetspolitikens
              område. Det är det nya. Där har man inte agerat samfällt tidigare.
              Det har varit så under lång tid i Sveriges historia att när Socialdemokraterna
              har styrt har man sagt att kommunisterna kommer inte in inom utrikes-
              och säkerhetspolitiken.
            </seg>
            <seg n="e687469d">
              Men nu är de där, fru talman, och att döma av förhandlingsinteriörerna
              är det många nej som sägs, och det präglar också den debatt som
              förs just nu på det utrikespolitiska området. Socialdemokraterna
              är rätt tysta, medan många andra talar högt.
            </seg>
            <seg n="cd20fecc">
              När de gäller EU-nämnden vågar jag inte säga att jag har suttit
              på alla sammanträden, för så är det inte. Jag följer framför allt
              utrikesområdet. En av mina återkommande frågor när oppositionen
              säger att de har en avvikande mening har varit: Låt höra den!
            </seg>
            <seg n="06043e56">
              Men det har varit tyst.
            </seg>
          </u>
          <note type="speaker" n="30b55ae7">
            Anf. 82 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-3360d9d7b660260c-4" n="6fd4580b">
            <seg n="d8c1dd3a">
              Fru talman! När vi har avvikande meningar finns det alltid argument
              för varför vi har dem. De tas i utskotten. Kerstin Lundgren kan
              läsa de protokollen. Där är motiveringen till varför vi har avvikande
              mening i de frågorna.
            </seg>
            <seg n="dc0b676f">
              Vi har också tagit upp det här i diskussionen i dag. Det gäller
              arbetstagarnas rättigheter. Vi tycker att man från regeringens
              sida i samband med Lavaldomen gör det möjligt för människor att
              komma hit och arbeta för sämre löner och på sämre villkor än de
              svenska arbetstagarna, vilket gör att de konkurrerar med varandra.
              Det gör också att vi generellt får lägre löner och sämre arbetsvillkor
              i Sverige.
            </seg>
            <seg n="f1c0726f">
              När det handlar om klimatförhandlingarna och klimatfrågorna tycker
              vi inte att den borgerliga alliansen drar på sig ledartröjan och
              faktiskt går före, vilket man måste göra när det handlar om att
              komma framåt i förhandlingar. Där har vi gemensamma avvikande
              meningar.
            </seg>
            <seg n="41f2fb37">
              När det handlar om utvidgningen är det heller inte så konstigt.
              Kerstin Lundgren sade att vi villkorar Turkiets medlemskap men
              det gör man med alla medlemskap i Europeiska unionen. Sedan finns
              Köpenhamnskriterierna. Man ska följa mänskliga rättigheter och
              så vidare. Det är väl självklart, och jag hoppas att även Kerstin
              Lundgren ställer upp på att det är de kriterierna som ska gälla
              för att ett land ska bli medlem i Europeiska unionen. Men vi ser
              också att vissa länder tycker att Turkiet inte ska vara medlem
              för att de är muslimer. Det är helt fel argument att använda.
              Här ser jag inga problem, och det är självklart att vi har en
              gemensam åsikt i den frågan.
            </seg>
            <seg n="90abab6d">
              Jag tror också att Kerstin Lundgren har missat att det är 20
              år sedan Vänsterpartiet tog bort ordet kommunisterna ur sitt namn
              och sitt parti. Jag tycker därför att det är ett dåligt argument
              att säga att vi samarbetar med kommunisterna när vi samarbetar
              med Vänsterpartiet och Miljöpartiet.
            </seg>
            <seg n="84500104">
              Vi har ett bra samarbete som vilar på grundläggande värderingar
              som handlar om att vi vill ha ett mer rättvist och ett mer solidariskt
              Sverige och EU än vad som är i dag. Jag tycker att vi har redovisat
              det på ett bra sätt. Vi redovisar det i dag med ett antal gemensamma
              reservationer, och vi gör det i EU-nämnden.
            </seg>
          </u>
          <note type="speaker" n="112772ac">
            Anf. 83 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-c053aa9c2a9d6789-0" n="16328469" next="i-a6e64d508020a936-0">
            <seg n="e02c52b7">
              Fru talman! Jag vet inte om det är 20 år sedan eller inte, men
              jag minns att inför förra valrörelsen handlade en av de stora
              diskussionerna om huruvida Lars Ohly var kommunist eller inte.
            </seg>
          </u>
          <note n="d74d414e">
            Anf. 84 ANDRE VICE TALMANNEN:
          </note>
          <u who="kerstin_lundgren_736c5a" xml:id="i-a6e64d508020a936-0" n="16328469" prev="i-c053aa9c2a9d6789-0">
            <seg n="55ae901e">
              Nu handlar debatten inte längre om betänkandet. Det var fel från
              ömse håll.
            </seg>
          </u>
          <note type="speaker" n="d2551298">
            Anf. 85 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-cace2fceeceb3773-2" n="16328469">
            <seg n="18320a80">
              Fru talman! Av respekt för talmannen ska jag inte fortsätta den
              tråden.
            </seg>
            <seg n="1f64c0a7">
              Däremot är det väldigt spännande att höra Socialdemokraternas
              syn på vad som hände i klimatförhandlingarna. Här har ju Sverige
              varit ledande i att driva fram en egen klimat- och energipolitik
              som ligger i framkant när det gäller dessa områden. Här har EU
              varit ledande genom 20-20-20-uppgörelsen och möjligheten att gå
              upp till 30 procent i reduktion.
            </seg>
            <seg n="ae511837">
              Vilket annat land av de stora länderna har gått längre? EU har
              varit ledande för att driva fram en klimatöverenskommelse och
              kommer att vara ledande och ha stor betydelse i det sammanhanget.
            </seg>
            <seg n="63fd930e">
              Fru talman! Om det ska kunna bli trovärdigt när man hänvisar
              till att EU skulle ha stått i vägen för att nå en framgång i Köpenhamn
              behövs mer kött på de benen. Så var inte fallet.
            </seg>
          </u>
          <note type="speaker" n="2b56f0dd">
            Anf. 86 MAX ANDERSSON (mp) replik:
          </note>
          <u who="max_andersson_e19a12" xml:id="i-281624c7f063d753-3" n="ea628c6d">
            <seg n="31ee6494">
              Fru talman! Jag undrar om det är möjligt att bege sig ut i gränslandet
              för vad som har att göra med detta betänkande för att besvara
              frågor jag fått under debattens gång.
            </seg>
            <seg n="7250b0b1">
              (ANDRE VICE TALMANNEN: Jag vädjar att ni håller till det betänkandet
              handlar om.)
            </seg>
            <seg n="5ed46268">
              Då ska jag försöka formulera mig så att jag håller mig inom gränserna.
            </seg>
            <seg n="52170d09">
              Det är ett problem inom EU att man gör en kompromiss i ministerrådet.
              Man tvingas göra en kompromiss, för annars blir det ett värre
              beslut. Man blir nedröstad. Sedan är det så i politiken att när
              man väl har gått med på en kompromiss måste man försvara den.
              Jag kan tänka mig att Centerpartiet känner till detta mycket väl,
              men jag ska av respekt för talmannen inte gå in på detaljer.
            </seg>
            <seg n="635cf581">
              Problemet när man har gjort en kompromiss är att då försvarar
              man den, och då syns inte längre de politiska skiljelinjerna.
            </seg>
            <seg n="6778abae">
              Jag tänker inte påstå att Vänsterpartiet, Socialdemokraterna
              och Miljöpartiet är eniga om allt. Det finns små nyansskillnader
              mellan de texter vi har skrivit i reservationen, men det är i
              vissa fall väldigt små nyansskillnader.
            </seg>
            <seg n="621c191f">
              Det finns en variation inom det rödgröna samarbetet. Vi kommer
              att kunna kompromissa oss fram till någonting som vi sedan kommer
              att kunna försvara utan problem.
            </seg>
            <seg n="0703348c">
              Vi erbjuder väljarna ett rödgrönt alternativ på samma sätt som
              borgarna erbjuder ett blått alternativ, ett orange alternativ
              eller vad ni vill kalla det. Väljarna har ett val. Skiljelinjerna
              är tydliga.
            </seg>
            <seg n="61ba5b96">
              Problemet med EU-politiken är att skillnaderna där sällan är
              tydliga. Det är otydligt och mycket svårt för journalister och
              allmänhet att granska vilka beslut som fattas? Var det tydligare
              så här?
            </seg>
          </u>
          <note type="speaker" n="fb3aec7a">
            Anf. 87 KERSTIN LUNDGREN (c) replik:
          </note>
          <u who="kerstin_lundgren_736c5a" xml:id="i-cace2fceeceb3773-3" n="16328469">
            <seg n="612fff68">
              Fru talman! Jag har svårt att se det. Vi hänvisar i det här betänkandet
              till olika initiativ som vi har tagit från utskottets sida för
              att belysa EU-frågor. EU-nämnden är ett organ som riksdagen har
              för att granska, synliggöra och tydliggöra. Det är inget hemlighetsmakeri.
            </seg>
            <seg n="4a2f9976">
              Det är snarare så att mycket av EU:s arbete är mer öppet än vad
              det är i denna riksdag med våra slutna utskott. Det är en tydlig
              möjlighet att kunna granska och se hur de olika positionerna är.
            </seg>
            <seg n="e9292eae">
              Vi kommer också med Lissabonfördraget att få möjlighet att bli
              ännu tydligare med den roll som riksdagen tilldelas med Lissabonfördraget
              på plats. Vi får möjligheter att gå in och jobba och granska.
            </seg>
            <seg n="8960f5cf">
              För mig är kompromisser inte problemet. För mig är det inte avgörande
              och viktigast att det blir precis som jag önskar. Det viktigaste
              är att det blir en bra lösning för så många människor som möjligt.
            </seg>
            <seg n="da55c532">
              Det handlar om att vi med vårt arbete kan bidra till att inte
              bara göra det bra för oss nio miljoner i Sverige utan också göra
              det bra för hela vår kontinent.
            </seg>
            <seg n="ed487478">
              Det är så mycket svårare och en så mycket större utmaning, men
              det är en så oerhört mycket större vinst med det om vi når framgång.
              Då måste vi vara beredda att kompromissa. Där ligger politikens
              möjligheter.
            </seg>
          </u>
          <note type="speaker" n="8147fb0f">
            Anf. 88 MAX ANDERSSON (mp) replik:
          </note>
          <u who="max_andersson_e19a12" xml:id="i-a7df926990b52170-0" n="ea628c6d" next="i-c81f291d45d63929-0">
            <seg n="bbb4ce6c">
              Fru talman! Det var ett så innehållslöst svar att jag avstår
              från ytterligare replik.
            </seg>
          </u>
          <note n="d667cd35">
            Anf. 89 GUNNAR ANDRÉN (fp):
          </note>
          <u who="max_andersson_e19a12" xml:id="i-c81f291d45d63929-0" n="ea628c6d" prev="i-a7df926990b52170-0">
            <seg n="9845eb79">
              Fru talman, fru statsrådet och ärade övriga ledamöter! Finns
              Europa i Sverige? I syfte att utröna det svaret och också som
              inspiration till denna debatt om Europeiska unionen 2009 inklusive
              det svenska ordförandeskapet valde jag att i går åka till Kista.
              Det är ett ställe där det finns många nationaliteter. Man hör
              lätt att människorna kommer från andra delar av världen utanför
              Sverige.
            </seg>
            <seg n="0db1785e">
              Jag tänkte att jag skulle äta där också. Där fanns en uppsjö
              av möjligheter. Det fanns mat som var grekisk, italiensk och spansk
              och även från utanför Europa som libanesisk, chilensk och amerikansk.
              Jag valde en god svensk husmanskost. Men den var serverad av en
              man som alldeles uppenbarligen var av annan härkomst än den svenska.
              Man kunde höra det väldigt tydligt av idiomet.
            </seg>
            <seg n="514b5a8a">
              Jag menar inte att Kista är typiskt. Men det är typiskt för den
              nya värld som vi lever i. I denna något solfattiga del av Europa
              är vi på väg att bli mer av européer och världsmedborgare än vad
              vi själva förstår.
            </seg>
            <seg n="a90f34f3">
              Sverige är numera en del av Europa. Det är inte längre dom och
              vi, utan vi är en del av dom. Ska man anknyta till just 2009 finns
              det två saker som var väldigt betydelsefulla för Sverige och Europa
              och som speglas i betänkandet.
            </seg>
            <seg n="48929e37">
              Det första, eftersom det inträffade först, var valet till EU-parlamentet
              den 7 juni förra året. Det var en vattendelare. Det var första
              gången vi hade en diskussion i Sverige vid valet till EU-parlamentet
              som inte var fråga om vi skulle vara med i Europa eller inte.
            </seg>
            <seg n="3f35aef4">
              Det var väldigt intressant. Nu kunde vi koncentrera oss på viktiga
              sakfrågor och inte ja eller nej till Europa. Det var det ena stora
              som inträffade förra året. Det tror jag spelade en stor roll för
              bilden av EU så småningom inför det svenska ordförandeskapet.
            </seg>
            <seg n="88541131">
              Det andra viktiga som hände var antagandet av Lissabonfördraget.
              Vi ser som följd av detta för EU under de mycket svåra påfrestningar
              vi nu har att det är mycket värdefullt att vi har haft ett nytt
              fördrag att luta oss mot. Det hade inte varit möjligt tidigare.
            </seg>
            <seg n="6eb4c1fe">
              Vi kan nu hantera alla de problem som står framför oss både i
              Sverige och i övriga Europa. Det är verkligen stora problem. Det
              är ekologiska, ekonomiska, miljömässiga och klimatmässiga utmaningar.
            </seg>
            <seg n="23bb95f8">
              Fru talman! De frågorna förväntar sig människorna i hela Europa
              att vi ska kunna lösa. När jag talar om vi är det alla vi som
              bor här i Europa. Frågan är: Är det detta Europa som vi nu ser
              spelat i detta utmärka betänkande och i fina skrifter? Det gäller
              också årsboken om EU, som har kommit i många tidigare utgåvor
              också under den socialdemokratiska tiden. Det har varit många
              goda produkter under de åtta år som jag har suttit i riksdagen
              och kunnat följa detta.
            </seg>
            <seg n="62962119">
              Är Europa minoriteternas eller majoriteternas Europa? Jag tror
              att det är en väldigt viktig fråga att försöka besvara. När vi
              ser spelet ser vi det ofta som Tyskland, Frankrike, England och
              några länder till. De gör det till ett politiskt spel nästan som
              i denna riksdag.
            </seg>
            <seg n="efa57026">
              Någonstans ser jag Europa som helt annorlunda. Det är den fantastiska
              verksamhet som kan förena så väldigt många minoritetsintressen.
              Det är olika nationaliteter, religiösa uppfattningar och så vidare.
              Ingen annanstans i denna världsdel har vi någon institution som
              kan klara detta.
            </seg>
            <seg n="0c03ca8b">
              Vi kan samsas och ta hänsyn till olika minoriteter trots de svåra
              motsättningar det måste vi medge som finns på många håll i Europa
              inte minst mellan olika människor. EU:s naturliga tillstånd tycks
              mig vara kris. Ändå rör hon sig framåt under alla dessa kriser
              som löses i Bryssel och på många andra håll vid olika sammanträden.
            </seg>
            <seg n="2c634feb">
              Där tvingas man, som flera talare har varit inne på här, kompromissa
              för att uppnå något som är viktigare än det enskilda som vi kan
              ha synpunkter på. Denna kris speglar just de motsättningar som
              ska hanteras inom EU och på ett fredligt sätt.
            </seg>
            <seg n="bdd7dea2">
              Årsboken om EU är tjock. Den är ungefär 400 sidor. Den visar
              just på de väldigt många olika frågorna som hanteras där och hur
              EU kan agera på många håll. Vi kan vara missnöjda, som oppositionen
              är i ett par ändå marginella frågor i helheten. De är viktiga
              frågor, men de är ändå marginella.
            </seg>
            <seg n="cb8dab95">
              Vi skulle säkert allihop i den här riksdagen vilja att EU agerade
              mycket kraftfullare sådan fråga om mänskliga rättigheter som fallet
              med Dawit Isaak i Eritrea. Magdalena Streijffert brukar till exempel
              ofta hävda att vi borde göra mer för Burma. Det kan vi säkert
              hålla med om. Men på det stora hela sköter vi detta ganska väl.
            </seg>
            <seg n="27e1ad7a">
              Sverige har med sina 9 miljoner ungefär 2 procent av 500 miljoner
              människor.
            </seg>
            <seg n="6fee2b34">
              Jag vill gärna få fört till protokollet att Sverige har haft
              mycket framstående företrädare som EU-kommissionärer. Anita Gradin
              var alldeles utmärkt från början. Margot Wallström gjorde mycket
              bra på tio år. Vi har nu också, som jag ser det, en mycket förnämlig
              och trevlig kvinna, Cecilia Malmström, som företräder vårt land.
              Jag tror att det är viktigt vem man har som kommissionär. Det
              är betydelsefullt i det dagliga arbetet.
            </seg>
            <seg n="d23b9106">
              Fru talman! Jag skulle vilja ställa en fråga i anslutning till
              betänkandet: Hur mår Europa i dag? Det är en intressant fråga.
              Vi måste medge, särskilt vi som är starka anhängare av Europa,
              att Europa i sina delar på den ekonomiska sidan inte mår bra.
              Vi har stora bekymmer nere i Europa. Det är väldiga skillnader
              mellan nord och syd. Det är väldiga skillnader mellan institutionerna.
            </seg>
            <seg n="8c2cad11">
              Fru talman! Låt mig ta vårt skatteverk som exempel. De driver
              in ungefär 98,5 procent av de debiterade skatterna i vårt land.
              Det är fantastiska siffror jämfört med andra institutioner, till
              exempel det italienska skatteverket och många andra som inte alls
              kommer upp till den nivån. Det finns olika sätt att arbeta på.
              Jag tror att detta är någonting som vi måste förstå i Norden;
              det är skillnad på olika institutioner.
            </seg>
            <seg n="3c1931ff">
              Jag drar slutsatsen av den nuvarande kris som har gått över Grekland,
              Spanien, Irland och många andra länder att nationernas institutioner
              måste stärkas. Det låter konstigt för en liberal och kanske för
              en moderat att säga att staten måste bli starkare. Men ibland
              är det på det sättet staten måste bli starkare för att man ska
              kunna ta tag i de svåra problem som finns. Det får inte finnas
              sådana som vill åka vid sidan av och bara få fördelarna.
            </seg>
            <seg n="096b7752">
              Jag tror att en av de saker som vi måste lära oss av den nuvarande
              krisen är att när vi ger medlemskap till nya länder får man inte
              invagga dessa länder i tron att medlemskap i Europeiska unionen
              eller ännu mindre i euroområdet som jag ju tycker att vi ska gå
              med i befriar länderna från det absoluta kravet att sköta sin
              egen ekonomi. Det är detta vi ser nu. Det är inte så att det är
              något speciellt med euron och så vidare, utan det är bara fråga
              om hur man har skött den egna ekonomin. Det är skillnad på Finland,
              som är med i eurosamarbetet, och Grekland som också är det. Skillnaden
              ligger i hur man har skött den egna ekonomin. Vi, som står utanför,
              och Danmark, som i praktiken nästan följer euron, har också ett
              alldeles utmärkt utgångsläge liksom Holland, Belgien och flera
              andra länder.
            </seg>
            <seg n="f4b7c73c">
              Jag tycker för min del att det är en brutal svensk egoism som
              Vänsterpartiet härförleden visade i EU-nämnden där jag satt med.
              Man ville inte anvisa någon väg för hur de problem som finns nere
              i Grekland, Spanien och Portugal ska hanteras. Det var en brutal
              svensk egoism och nationalism som där demonstrerades från Vänsterpartiet.
              Jag är glad att inga andra partier var med på det.
            </seg>
            <seg n="e7ebafc8">
              Till sist: EU:s nuvarande talman Buzek från Polen har uttalat
              att han ser fram emot att det under den närmaste mandatperioden
              och budgetperioden ska bli mer stöd till jordbruket i olika länder.
              Jag skulle vilja säga från denna talarstol att om det är någonting
              som jag från svensk sida inte vill se mer av så är det just detta.
              Jag tror att det är viktigt att vi är eniga på den punkten från
              Sveriges riksdag. När det gäller jordbruksstödet behöver vi ett
              rationellt jordbruk men inte fler subventioner.
            </seg>
          </u>
          <note type="speaker" n="50289311">
            Anf. 90 MAX ANDERSSON (mp) replik:
          </note>
          <u who="max_andersson_e19a12" xml:id="i-a7df926990b52170-1" n="ea628c6d" next="i-c81f291d45d63929-1">
            <seg n="c4fb8a02">
              Fru talman! Jag tänker inte påstå att jag sitter inne med alla
              svar på hur man ska hantera EMU-krisen. Läget är allvarligt för
              Grekland, Spanien och Portugal. Det kan bli allvarligt även för
              Italien.
            </seg>
            <seg n="ae10788c">
              Jag tror och nu säger jag tror att det bästa för Grekland och
              för EMU som helhet är om Grekland lämnar euron eller om Tyskland
              och de andra rika länderna lämnar euron och låter de länder som
              inte klarar av att vara med i EMU och konkurrera med Tyskland
              behålla euron. Det är två olika alternativ som diskuteras just
              nu i internationell press. Men som sagt är jag bara politiker
              och inte Nobelpristagare, och jag noterar att även Nobelpristagarna
              är oense om hur frågan ska hanteras.
            </seg>
            <seg n="b11cd2ec">
              Gunnar Andrén skyllde den grekiska krisen på att Grekland inte
              har skött sig. Men detta är inte bara en grekisk kris. Det är
              en eurokris. Länder som Spanien har skött sig alldeles utmärkt,
              men ligger ändå illa till. Visst det är fel på det grekiska politiska
              systemet. Det är fel på de gamla grekiska politikerna som fanns
              före de nuvarande, som försöker sköta det hela bättre. Men det
              är EMU, systemfelet, som är det grundläggande problemet. Har du
              något att tillföra diskussionen, Gunnar Andrén?
            </seg>
          </u>
          <note n="4fa6136c">
            Anf. 91 GUNNAR ANDRÉN (fp) replik:
          </note>
          <u who="max_andersson_e19a12" xml:id="i-c81f291d45d63929-1" n="ea628c6d" prev="i-a7df926990b52170-1">
            <seg n="1e44db6e">
              Fru talman! Icke heller jag har de absoluta svaren på varje sådan
              här fråga. Då skulle jag också bliva Nobelpristagare i ekonomi,
              och det tror jag inte att jag kommer att bliva även om vi har
              haft en folkpartiledare som blev det i en annan fråga.
            </seg>
            <seg n="c03d5290">
              Det är mycket svåra frågor som Max Andersson drar upp här. En
              annan gång har han från talarstolen berättat för mig att Sverige
              måste gå med i EMU. Det visade sig sedan att det inte var så när
              Lissabonfördraget trädde i kraft. Vi förde en diskussion här om
              detta. Så är det inte, utan det är varje lands frivilliga åtagande.
              Däremot är det fördragsmässigt så att man ska gå med vid tillfälle
              när landet vill det. Så är det med den saken.
            </seg>
            <seg n="959147d3">
              När det gäller Spanien och de andra länder som har skött sig
              utmärkt måste man ändå konstatera att även Spanien har ett visst
              underskott om man jämför bruttonationalprodukten. De har nämligen
              11,2 procent. Irland har 14,3, Grekland 13,6, Storbritannien 11,5
              och Portugal 9,4.
            </seg>
            <seg n="53c71cfe">
              Max Andersson säger att det finns ett systemfel i detta, nämligen
              att det har att göra med euron. Men Storbritannien har inte euron.
              Likväl har de misskött sin ekonomi. Danmark har inte heller euron
              i den bemärkelsen, men de har skött sin ekonomi. Finland har också
              skött sin ekonomi. Det handlar om hur man sköter sin egen ekonomi.
              Vi gjorde i Sverige tuffa erfarenheter 19911994. Det var effekter
              av att ekonomin var misskött.
            </seg>
            <seg n="b58a6c3a">
              Om man tror att det skulle vara bättre i Grekland om Grekland
              kom utanför nu är det superbrutalt, för då säger Max Andersson
              att vi inte ska bry oss om grekerna. Det är vad han säger. De
              får klara sig bäst de vill, och de får gå tillbaka till sin drakma.
              Då kommer hela det grekiska folket att bli mycket, mycket fattigare
              än om vi kan hjälpa dem.
            </seg>
          </u>
          <note type="speaker" n="d0aa6ff9">
            Anf. 92 MAX ANDERSSON (mp) replik:
          </note>
          <u who="max_andersson_e19a12" xml:id="i-a7df926990b52170-2" n="ea628c6d" next="i-c81f291d45d63929-2">
            <seg n="97c278e5">
              Fru talman! Jag vill börja med att korrigera påståendet att jag
              har sagt att Sverige måste gå med i EMU. De som vet var jag står
              i frågan vet att det inte är en sådan sak som Max Andersson skulle
              säga. Det är möjligt att Gunnar Andrén har missuppfattat det hela,
              men jag lämnar den diskussionen åt sidan.
            </seg>
            <seg n="78eef523">
              Storbritannien är ett land som inte har skött sin ekonomi bra.
              De har stora problem med budgetunderskott och måste göra stora
              nedskärningar. Men deras ekonomiska kris är inte tillnärmelsevis
              lika allvarlig som den grekiska krisen, för Storbritannien har
              en egen valuta. Den valutan kan deprecieras. De får en bättre
              växelkurs. Det är en krockkudde som gör att Storbritanniens ekonomi
              kommer att klara sig mycket bättre än den grekiska. Grekerna är
              fastbundna i en valutaunion med Tyskland. De har en grovt övervärderad
              valuta. En siffra som jag har någonstans i bakhuvudet är 30 procent.
              Jag undrar om det verkligen kan vara så mycket. Men alla som jag
              har hört uttala sig om detta säger att den grekiska valutan är
              gravt övervärderad jämfört med vad den borde vara. Det gör att
              de inte klarar av att konkurrera. Man är fast i en valutaunion
              med Tyskland.
            </seg>
            <seg n="54203c2c">
              Det innebär att det inte räcker med att de gör nedskärningar.
              De måste genomföra stora, brutala lönesänkningar, nedskärningar
              av välfärdssystemen och skattehöjningar som driver på och förvärrar
              den konjunkturnedgång som de nu genomlider. De kommer att drabbas
              av en lång motsvarighet till den svenska 90-talsdepressionen som
              de inte kan komma ur genom att låta valutan flyta. EMU gör krisen
              värre för Grekland.
            </seg>
          </u>
          <note n="8af7e742">
            Anf. 93 GUNNAR ANDRÉN (fp) replik:
          </note>
          <u who="max_andersson_e19a12" xml:id="i-c81f291d45d63929-2" n="ea628c6d" prev="i-a7df926990b52170-2">
            <seg n="44acf308">
              Fru talman! Jag tycker att Max Andersson har rätt på många punkter.
              Greklands befolkning har svåra tider framför sig. Däremot gör
              jag en helt annan bedömning när det gäller vår grad av solidaritet.
            </seg>
            <seg n="12b79c65">
              Det är förmodligen som Max Andersson säger att Grekland behöver
              anpassa sin köpkraft med 2030 procent. Jag är ingen expert, och
              det är inte Max Andersson heller, och vet inte exakt hur många
              procent det ska vara i en intern devalvering. En intern devalvering
              eller en devalvering som Storbritannien kommer att göra genom
              sin valuta får exakt samma effekt. Det blir ungefär som 1992 när
              vi släppte vår valuta fri. Då blev hela svenska folket ett antal
              procent hur många det nu var fattigare.
            </seg>
            <seg n="1bef0982">
              Jag vill inte göra människor fattigare, till exempel pensionärer
              som inte kan försvara sig. Där skiljer vi oss åt. Jag vill inte
              att vi ska ha den typen av devalveringar. Det är ett elände om
              man inte sköter sin egen ekonomi. Den lärdomen drog vi, och tyvärr
              måste också England, Spanien och Grekland dra den. Om de ska kunna
              försvara värdet av sina pengar måste de sköta sin egen ekonomi.
              Det kan vi inte hjälpa dem med. Det måste de göra själva. Tron
              att grekerna skulle bli rikare om de gick tillbaka till drakmen
              är en felsyn enligt mitt sätt att se det. Max Andersson får Nobelpriset
              om han visar motsatsen.
            </seg>
          </u>
          <note type="speaker" n="320ed13c">
            Anf. 94 HOLGER GUSTAFSSON (kd):
          </note>
          <u who="holger_gustafsson_3275c0" xml:id="i-f3fc2cb74cf48792-0" n="00ffc4cd" next="i-9ffd8c41b2960383-0">
            <seg n="75750c6f">
              Fru talman! Fru statsråd och ledamöter! Jag har först några synpunkter
              på EU:s gemensamma utrikes- och säkerhetspolitik.
            </seg>
            <seg n="1a491199">
              Vi måste konstatera att allt fler utrikespolitiska frågor har
              en global karaktär. Därför måste Sveriges utrikespolitik bli alltmer
              integrerad i EU:s gemensamma utrikes- och säkerhetspolitik. EU
              är en självklar global aktör, och svenska intressen sammanfaller
              ofta med europeiska intressen. EU ger Sverige en effektiv politisk
              plattform från vilken vi effektivt kan verka för frihet, fred
              och försoning i vår omvärld.
            </seg>
            <seg n="19c8b9d5">
              Medlemskapet i Europeiska unionen innebär att Sverige ingår i
              en politisk allians och tar ett solidariskt ansvar för Europas
              och delvis också för världens säkerhet. Vårt ställningstagande
              är att Sverige inte kommer att förhålla sig passivt om en katastrof
              eller ett angrepp skulle drabba ett annat medlemsland eller ett
              nordiskt land. Vi förväntar oss att dessa länder agerar på samma
              sätt om Sverige skulle drabbas. Den solidaritetsklausul som finns
              i Lissabonfördraget ställer inte krav på militärt bistånd till
              andra medlemsstater. Den handlar snarare om viljan att hjälpa
              andra medlemsstater vid händelser som en katastrof eller en terroristattack.
              Det är upp till medlemsstaterna att själva besluta på vilket sätt
              man vill hjälpa varandra.
            </seg>
            <seg n="56598b93">
              Fru talman! Låt mig lämna några synpunkter på de ekonomiska och
              finansiella frågorna i den här skrivelsen.
            </seg>
            <seg n="456dabd0">
              Det framgår av skrivelsen och poängteras av finansutskottet i
              dess yttrande att medlemsstaterna under det svenska ordförandeskapet
              bland annat tagit viktiga steg mot en gemensam tillsynsmyndighet
              inom den finansiella sektorn.
            </seg>
          </u>
          <note n="910afda6">
            Vidare har det antagits slutsatser i Europeiska rådet om en finanspolitisk
            exitstrategi utifrån de principer som arbetades fram vid Ekofinrådets
            informella möte i Göteborg i oktober 2009.
          </note>
          <u who="holger_gustafsson_3275c0" xml:id="i-9ffd8c41b2960383-0" n="00ffc4cd" prev="i-f3fc2cb74cf48792-0">
            <seg n="590acf05">
              Alliansregeringen sätter budgetbalans främst och fokuserar på
              en arbetslinje som skapar jobb. Det är högsta prioritet. Även
              under krisen har man bekämpat risken för att arbetslösheten ska
              bita sig fast på en hög nivå.
            </seg>
            <seg n="fefd2ef0">
              Den internationella finanskrisen ger globalt negativa effekter
              och måste få sin lösning på EU-nivå och tillsammans med övriga
              G20-länder. Den svenska alliansregeringens hantering av finanskrisen
              har rönt respekt både inom EU och globalt och nu senast också
              från Finanspolitiska rådet i Sverige.
            </seg>
            <seg n="e45fc26e">
              Fru talman! Låt mig gå över till jordbrukspolitiken.
            </seg>
            <seg n="11c0fef2">
              Kristdemokraterna anser att Sverige, liksom tidigare, aktivt
              ska verka för att landsbygds- och jordbrukspolitiken prioriteras
              i biståndsarbetet när det gäller fattigdomsbekämpning i utvecklingsländerna.
              Målet måste vara att stimulera en ökad produktion, en hållbar
              livsmedelsförsörjning och en hållbar ekonomisk utveckling i samarbetsländerna.
            </seg>
            <seg n="3e0b3958">
              EU:s framtida jordbrukspolitik ska formuleras 2013. Den måste
              ta ett stort ansvar för nu nästan en miljard människor som hungrar.
              Livsmedelsförsörjningen är inte enbart en europeisk fråga. Där
              är vårt ansvar globalt. Det behövs både en marknadsanpassning
              och en effektiv styrning för att vi ska nå en humanitär politik
              för människors överlevnad.
            </seg>
            <seg n="916fd46a">
              Fru talman! Jag vill också säga något om miljö- och klimatutmaningen.
            </seg>
            <seg n="56bfaf80">
              Klimatfrågan och hotet om klimatförändringar är en ödesfråga
              som inte nog kan betonas, inte bara för EU utan för hela världen.
              Vi har tidigare framhävt vikten av den satsning som Sverige gjorde
              på hållbarhetsfrågorna och klimatfrågorna under EU-ordförandeskapet.
            </seg>
            <seg n="dc3244a1">
              Rollen som samordnare och företrädare för EU vid FN:s globala
              partsmöte i Köpenhamn 2009 var epokgrundande. Man måste konstatera
              att FN:s klimatmöte i Köpenhamn trots förberedelserna på EU-nivå
              inte lyckades komma så långt som vi hade arbetat för. Den så kallade
              Köpenhamnsöverenskommelsen lämnar en hel del övrigt att önska
              men bör ändå uppfattas som ett klart steg framåt.
            </seg>
            <seg n="7e8ac263">
              Utsläppsbegränsningarna är otillräckliga för att hålla den globala
              uppvärmningen inom två grader, men Köpenhamnsöverenskommelsen
              representerar trots det en gemensam grund och en metodik för att
              gå vidare. Överenskommelsen har fördelen att den ska förverkligas
              omedelbart. Man konstaterar också att arbetet för att bekämpa
              hotet om klimatförändringar går vidare.
            </seg>
            <seg n="6d93fcdb">
              Fru talman! Kolleger! Sist men inte minst vill jag säga att man
              inte bygger världen genom att säga nej. Med detta vill jag yrka
              bifall till förslaget i betänkande nr 10.
            </seg>
          </u>
          <note type="speaker" n="073e8772">
            Anf. 95 Statsrådet BIRGITTA OHLSSON (fp):
          </note>
          <u who="unknown" xml:id="i-326b2894fafe7871-0" n="5c7bd74f">
            <seg n="828cc55c">
              Fru talman! En bra kompromiss och en bra lagtext är som en god
              mening eller ett stycke bra musik. Det funkar, och det gör skillnad.
              Orden kommer från den amerikanska presidenten Barack Obama.
            </seg>
            <seg n="a2659a23">
              Sveriges EU-ordförandeskap gjorde skillnad. Vi lyckades få till
              stånd kompromisser som tidigare ordförandeskap hade misslyckats
              med.
            </seg>
            <seg n="6e4fa6ad">
              Vi lyckades få ihop Lissabonfördraget. Vi lyckades få ihop den
              europeiska unionen i en tid av ekonomisk kris som vi sällan skådat.
            </seg>
            <seg n="80ed17ce">
              För oss i alliansregeringen är det oerhört viktigt att betona
              att Sverige ska tillhöra och tillhör EU:s kärna. Det är bara ett
              trovärdigt regeringsalternativ i EU-frågor som kan göra anspråk
              på detta.
            </seg>
            <seg n="10cf92c1">
              Regeringens mål var därför att EU-ordförandeskapet skulle vara
              effektivt, öppet och resultatinriktat. Det skulle vara ett ordförandeskap
              i hela Europas intressen. Vi skulle driva både EU:s gemensamma
              sakfrågor och de svenska prioriterade frågorna framåt.
            </seg>
            <seg n="68988c05">
              För ett år sedan befann vi oss mitt i den finansiella krisen.
              Banker hade gått omkull, världshandeln rasade och tillväxten med
              den. För ett år sedan kom det nya rapporter om ökad global uppvärmning.
              EU hade ingen gemensam position vad gäller klimatet. Det var bara
              ett halvår kvar till FN:s stora klimattoppmöte i Köpenhamn.
            </seg>
            <seg n="49589f76">
              I alliansregeringen är vi övertygade om att det inte går att
              stänga in sig i den här riksdagskammaren och besluta om nationella
              lösningar för klimatet och krisen. Både klimatet och krisen kräver
              samarbete och gränsöverskridande lösningar eftersom varken avgaser,
              utsläpp eller föroreningar skyr några nationsgränser. Just krisen
              och klimatet, som var två av alliansregeringens huvudpunkter,
              är gränsöverskridande problem som svenska folket allra mest vill
              att en regering ska syssla med och att EU ska ta ansvar för.
            </seg>
            <seg n="98307955">
              För regeringen var dessa frågor de viktigaste under ordförandeskapet.
              Vi skulle möta den ekonomiska krisen samordnat och ta ett större
              ansvar för det globala klimathotet.
            </seg>
            <seg n="00e33fd8">
              Helsingforssprogrammet för ett tryggare och öppnare Europa och
              Östersjöstrategin var två andra viktiga frågor. Dessutom skulle
              EU:s roll som global aktör stärkas och utvidgningsprocessen ta
              ett steg framåt.
            </seg>
            <seg n="3d5e6faa">
              Men den institutionella dramatiken tog väldigt mycket uppmärksamhet,
              något som också märktes av i denna kammare. Vi visste att ett
              nyvalt Europaparlament skulle formeras efter valet i juni och
              att mandatperioden för den sittande kommissionen skulle löpa ut
              under hösten och en ny kommission utses.
            </seg>
            <seg n="b5da3ad8">
              Till detta kom förstås den stora dramatiken kring Lissabonfördraget.
              Det skulle hållas en folkomröstning i Irland, men det var framför
              allt turerna i Prag som bjöd på mest dramatik. Det var väldigt
              länge osäkert om fördraget skulle kunna träda i kraft under det
              svenska ordförandeskapet. Därför krävdes det en oerhört stor flexibilitet
              och ett kraftfullt agerande för att hantera både de institutionella
              frågorna och de utmaningar som klimatet och krisen innebar.
            </seg>
            <seg n="698a0ecf">
              Jag ska i korthet redogöra för de viktigaste resultaten under
              just ordförandeskapet.
            </seg>
            <seg n="1780d041">
              För det första klimatet: Kampen mot klimatförändringar stod allra
              högst på vår dagordning under hela ordförandeskapet. Sverige skulle
              leda EU vid partsmötet för FN:s klimatkonvention i Köpenhamn i
              december 2009. Efter ett mycket intensivt arbete kunde man få
              ett omfattande mandat för förhandlingarna. Det antogs i Europeiska
              rådet i oktober. Vid Europeiska rådets möte den 1011 december
              beslutade EU dessutom att bidra med 2,4 miljarder euro per år
              under perioden 20102012. Det var de snabbstartspengar som skulle
              användas för anpassning till klimatförändringarnas effekter och
              utsläppsbegränsningar i just utvecklingsländer.
            </seg>
            <seg n="59719407">
              Vi vet alla att klimattoppmötet i Köpenhamn den 718 december
              inte gav alls det resultat som vi alla hade hoppats på och som
              Europeiska unionen strävade intensivt efter för att nå. Stora
              utsläppsländer som USA och Kina var inte alls redo att göra de
              åtaganden om utsläppsminskningar som vi krävde. Men genom själva
              Köpenhamnsöverenskommelsen lades en grund för att arbeta vidare.
              Det är den roll som regeringen fortsätter att driva på för. EU
              ska behålla sin ledande roll i världen i förhandlingar om ett
              internationellt avtal. Vi ska bygga kloka allianser med både utvecklingsländer
              och de länder som är de största miljöbovarna i världen. Först
              då kan vi nå ett avgörande steg inför FN-toppmötet i Cancún i
              höst.
            </seg>
            <seg n="36aa6a6e">
              Den andra stora utmaningen kopplad till resultat var förstås
              krisen. Det svenska EU-ordförandeskapet ägde rum i spåren av den
              värsta ekonomiska krisen i Europa sedan 1930-talet. Det blev en
              mycket viktig uppgift att hantera uppföljningen av krisen och
              lägga grunden för tillväxtarbetet de kommande åren ni vet alla
              EU 2020-arbetet. Det här arbetet riktades in på att utforma strategier
              för avveckling av genomförda stödåtgärder när tiden skulle vara
              mogen och att enas om att förbättra stabiliteten i och tillsynen
              över det finansiella systemet.
            </seg>
            <seg n="864a6354">
              Den nya tillsynsstrukturen innebär en förbättrad övervakning
              av EU:s finansiella sektor som gör det lättare att upptäcka risker
              i tid. Flera diskussioner om EU:s nya strategi för tillväxt och
              sysselsättning, EU 2020, hölls på ministernivå under det svenska
              ordförandeskapet.
            </seg>
            <seg n="c4db77c9">
              Den tredje aspekt jag vill lyfta upp är kriminaliteten. Det svenska
              ordförandeskapet tog fram ett nytt program på det rättsliga och
              inrikes området för perioden 20102014. Det programmet som kom
              att kallas för Helsingforssprogrammet antogs av Europeiska rådet
              den 11 december 2009. En viktig utgångspunkt i det svenska ordförandeskapet
              var att än tydligare fokusera på den enskilde EU-medborgarens
              rättigheter. Enligt regeringens uppfattning är Helsingforssprogrammet
              ett steg i rätt riktning på den fronten. Därför är det viktigt
              att vi alla tänker på hur man kan följa upp med konkreta åtgärder
              för att bygga ett säkert Europa där den enskildes mänskliga rättigheter
              respekteras och där frågor om integritet får större genomslag.
            </seg>
            <seg n="48496f52">
              Det fjärde fält jag vill lyfta är Östersjöstrategin. EU:s strategi
              för Östersjöregionen antogs i Europeiska rådets möte den 2930
              oktober 2009. Den strategin är ett resultat av ett målmedvetet
              arbete före och under det svenska ordförandeskapet. Den utgår
              från fyra utmaningar om Östersjöns framtid: miljömässigt hållbar
              region, en region i tillväxt, en tillgänglig och attraktiv region
              samt en trygg och säker region.
            </seg>
            <seg n="1b82406f">
              Det svenska initiativet har redan följts av en Donaustrategi
              som ska bli en makroregional strategi som bland annat Walburga
              nämnde tidigare under diskussionen.
            </seg>
            <seg n="20842e99">
              För det femte handlar det om EU som global aktör kopplat till
              utvidgning. Ordförandeskapet ville stärka EU som en global aktör
              med en tydlig agenda för fred, utveckling, mänskliga rättigheter
              och demokrati. EU:s förmåga att agera vid internationella kriser
              skulle utvecklas och samarbetet med viktiga partner därmed stärkas.
              Det handlade också om fortsatta framsteg i den utvidgningsprocess
              som pågår inom EU just nu.
            </seg>
            <seg n="bac98339">
              Det var mål som uppnåddes. Samarbetet med EU:s närområde utvecklades,
              särskilt det vi kallar för det östliga partnerskapet. Under själva
              ordförandeskapet hölls toppmöten med Brasilien, Indien, Kina,
              Ryssland, Sydafrika, Ukraina och USA. Mötena innebar flera konkreta
              steg med fördjupat samarbete med dessa länder. Under det svenska
              ordförandeskapet lade man också grunden till det vi kallar den
              europeiska utrikestjänsten, European External Action Service.
              Den kommer att skapa bättre förutsättningar för att genomföra
              en effektiv och samstämmig utrikespolitik. Vi vet hur tydliga
              och klara Europa och EU kan vara när det gäller att exempelvis
              tala med gemensam röst i frågor som att avskaffa dödsstraffet
              globalt.
            </seg>
            <seg n="236a16ac">
              Ytterligare ett fält som jag vill lyfta är de institutionella
              frågorna. Trots det osäkra läge som fanns under hösten krävdes
              ett omfattande arbete av ordförandeskapet för att förbereda ikraftträdandet
              av Lissabonfördraget. Den 2 oktober röstade irländarna ja till
              fördraget, och efter det att Europeiska rådet den 2930 oktober
              hade enats om att ge Tjeckien ett förtydligande angående tillämpningen
              av stadgarna om de grundläggande rättigheterna skrev landets president
              Václav Klaus till slut under den tjeckiska ratifikationen av Lissabonfördraget.
            </seg>
            <seg n="5105f18c">
              På mycket kort tid skulle de beslut som krävdes förberedas för
              att få det att träda i kraft. Det lyckades vid ett extra möte
              med stats- och regeringscheferna den 19 november. Då utsågs Herman
              Van Rompuy till ordförande i Europeiska rådet och Catherine Ashton
              till hög representant för utrikes- och säkerhetspolitik. Lissabonfördraget
              trädde därmed i kraft den 1 december 2009, och det är en dag som
              jag tror kommer att nämnas i historieböckerna tydligt i framtiden.
            </seg>
            <seg n="74511ced">
              Att leda EU handlar om att samarbeta. Det handlar om att förstå
              andra länders behov och politiska förutsättningar. Det handlar
              om att finna kompromisser som alla kan få stöd för i sina nationella
              parlament. För att leda EU krävs att man vill vara med i EU. Att
              leda EU handlar inte om att bara acceptera att Europeiska unionen
              finns. För att EU ska ledas på ett bra och effektivt sätt krävs
              att man är med i EU och också vill vara en del av Europeiska unionens
              kärna. Då får man trovärdighet, tydlighet och inflytande.
            </seg>
            <seg n="6eb7b473">
              Jag vill avslutningsvis nämna att vi fyra partier i alliansregeringen
              är tydliga med att Sverige ska vara en del av Europeiska unionens
              innersta kärna. Det krävs för att man ska kunna lösa den ekonomiska
              krisen. Det krävs för att man ska kunna lösa klimatfrågorna, och
              det krävs för att man ska kunna lösa de problem vi har med gränsöverskridande
              kriminalitet i regionen.
            </seg>
          </u>
          <note type="speaker" n="6bf27bf2">
            Anf. 96 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-3360d9d7b660260c-5" n="6fd4580b">
            <seg n="698e61cf">
              Fru talman! Vi tre oppositionspartier i De rödgröna är överens
              på en rad punkter om vad vi tycker att Sverige borde föra upp
              på den politiska dagordningen, och kanske också gå lite längre
              än i de frågor som ministern tog upp. Några av frågorna har vi
              redan diskuterat här under debattens gång.
            </seg>
            <seg n="c85ef2b5">
              Jag tänkte ta upp en fråga som handlar om EU som en global aktör,
              vilket EU-ministern också tog upp i sitt anförande. Det är viktigt
              att EU när vi kan ha en gemensam röst agerar för en fredligare
              värld, för att man inte kränker mänskliga rättigheter och för
              att se till att stötta och hjälpa dem som behöver stödet. Min
              fråga till EU-ministern en fråga som jag tror att vi alla här
              i riksdagen är eniga om gäller situationen i Västsahara.
            </seg>
            <seg n="4ac81581">
              Marocko ockuperar fortfarande landet och hjälper dem inte att
              få till den folkomröstning som de enligt FN är berättigade till.
              Situationen för människor i flyktinglägren är väldigt svår. Mänskliga
              rättigheter kränks på ockuperad mark av marockansk säkerhetspolis
              och militär. Den frågan togs tyvärr inte upp under det svenska
              ordförandeskapet en fråga som jag vet att EU-ministern är både
              väldigt kunnig och engagerad i.
            </seg>
            <seg n="fef3624b">
              Vi ser nu också när det gäller fiskeavtalet att kommissionären
              och juristerna tyvärr har kommit fram till att det är fullt lagligt
              enligt folkrätten, vilket man verkligen kan ifrågasätta. Det här
              är en fråga som inte bara skulle hanteras under det svenska ordförandeskapet,
              men det var en möjlighet för oss att sätta upp den på den politiska
              dagordningen, att trycka på fler länder, framför allt Frankrike
              och Spanien som har en annan åsikt i den här frågan, för att försöka
              se till att få en enad röst.
            </seg>
            <seg n="30b3978b">
              Jag undrar lite: Varför tog man inte upp den här frågan under
              det svenska ordförandeskapet som hade gjort det möjligt att försöka
              få en enad röst?
            </seg>
          </u>
          <note type="speaker" n="55365b8a">
            Anf. 97 Statsrådet BIRGITTA OHLSSON (fp) replik:
          </note>
          <u who="unknown" xml:id="i-326b2894fafe7871-1" n="5c7bd74f">
            <seg n="93895a03">
              Fru talman! Som Magdalena Streiffert vet hon är också mycket
              engagerad i frågan som rör det västsahariska folkets framtid och
              välmående är länderna inom Europeiska unionen oerhört splittrade,
              av historiska skäl, kulturella skäl och geopolitiska skäl.
            </seg>
            <seg n="3a475701">
              När det gäller Västsahara är det viktigt att se att det inte
              bara handlar om en gemensam EU-hållning, som det är väldigt svårt
              att komma fram till på grund av den avgrundsstora skillnaden politiskt
              sett i frågan, utan också handlar om vad vi kan göra inom Förenta
              nationerna. Det är där bollen ligger när det gäller frågan om
              att få en folkomröstning. Det är självklart att det västsahariska
              folket självt ska bestämma och avgöra sin framtid, hur de vill
              leva och hur de vill att en nation ska ta form.
            </seg>
            <seg n="9331491a">
              När det gäller frågor som är kopplade direkt till Europeiska
              unionen tror jag att vi alla har följt fiskeavtalet och vet att
              det avtal som finns med Marocko innebär att fiskeintäkter ska
              komma det västsahariska folket till del. Så är det inte i dag.
            </seg>
            <seg n="acbefaf2">
              Där kan jag också säga att den svenske jordbruksministern Eskil
              Erlandsson har agerat väldigt flitigt i den frågan. Han skrev
              bland annat ett brev nyligen till EU:s fiskerikommissionär där
              han lyfte fram Sveriges åsikt, som skiljer sig radikalt från resten
              av EU:s länder. Som bekant togs ett beslut i EU-nämnden våren
              2006, under den förra regeringen mycket tack vare mitt eget parti,
              Folkpartiet där man lyfte fram att det som pågår är oacceptabelt.
              Men det är en svår fråga.
            </seg>
            <seg n="537808ad">
              Nu inväntar vi svaret från fiskerikommissionären. Jag vet att
              Eskil Erlandsson är oerhört engagerad i frågan. Svenska Europaparlamentariker
              från flera olika partier sitter i fiskeriutskottet, som vi vet
              lyfter frågan, bland andra Isabella Lövin och Marit Paulsen. Det
              är viktigt att man driver en enad front här.
            </seg>
          </u>
          <note type="speaker" n="2b519079">
            Anf. 98 MAGDALENA STREIJFFERT (s) replik:
          </note>
          <u who="magdalena_streijffert_a5cb2a" xml:id="i-3360d9d7b660260c-6" n="6fd4580b">
            <seg n="62cfc7e6">
              Fru talman! När det gäller fiskeavtalet var det precis så, som
              Birgitta Ohlsson sade, att den svenska regeringen under socialdemokratiskt
              styre sade nej till det. Tyvärr var vi helt ensamma. Därför är
              det viktigt, när det nu ska omförhandlas och beslutas igen, att
              man försöker se till att hitta några fler allierade och försöker
              sätta ett tryck på Spanien och Frankrike, som är verkliga motståndare
              i fråga om västsahariernas framtida situation.
            </seg>
            <seg n="66158c52">
              Jag tycker att det som är gjort är bra, men jag hoppas verkligen
              att man fortsätter att trycka på, att försöka hitta allierade
              och att våga, precis som den svenska socialdemokratiska regeringen
              gjorde, säga nej till ett sådant avtal.
            </seg>
            <seg n="ee1cb521">
              Jag är lite besviken på det svar som Birgitta Ohlsson ger när
              det gäller just rätten till en folkomröstning. Även om det är
              FN som ansvarar för det tror jag att det är väldigt viktigt, med
              tanke på att det har drivits så väldigt länge. Det kom fram redan
              1991 att de skulle få ha folkomröstningen. Man lade ned vapnen
              och inledde en fredlig kamp för denna folkröstning, men ändå har
              ingenting hänt. Då är det viktigt att EU, i den mån man kan enas
              kring det, försöker trycka på FN-systemet för att se till att
              detta blir möjligt.
            </seg>
            <seg n="e9449718">
              Jag tror att man hade kunnat göra det genom att lyfta upp frågan
              exempelvis under det svenska ordförandeskapet och försöka hitta
              allierade. Även om länderna i Europeiska unionen är splittrade
              finns det många som säkert skulle hålla med om att västsaharierna
              har rätt att bestämma om sin egen framtid. Det humanitära biståndet
              till flyktinglägren måste också ges på det viset att människor
              inte drabbas som de gör i dag. De kränkningar av mänskliga rättigheter
              som sker på ockuperad mark är oacceptabla, och det handelsavtal
              som EU har med Marocko borde ifrågasättas.
            </seg>
          </u>
          <note type="speaker" n="a534bd70">
            Anf. 99 Statsrådet BIRGITTA OHLSSON (fp) replik:
          </note>
          <u who="unknown" xml:id="i-326b2894fafe7871-2" n="5c7bd74f">
            <seg n="a20d6da1">
              Fru talman! Som Magdalena Streiffert vet är det flera länder
              inom Europeiska unionen, däribland framför allt Sverige, som ger
              ett oerhört starkt och generöst bistånd till det västsahariska
              folket. Det sker förstås både via statligt direkt stöd till flyktinglägren
              och via många individer som samlar in pengar, kläder och leksaker
              till barnen och människorna i flyktinglägren. Det är någonting
              som vi ska fortsätta att uppmuntra. Det finns flera andra länder
              som har en liknande politik.
            </seg>
            <seg n="d6117b3b">
              Om vi kommer tillbaka till frågan om folkomröstning är det oerhört
              svårt att få en radikal och tydlig hållning inom Europeiska unionen,
              där Sverige som i många andra människorättsfrågor intar en helt
              annan position än många andra länder. Vill vi få en lösning i
              folkomröstningsfrågan gäller det framför allt att världens absoluta
              stormakter, där EU är en men också USA och andra länder, lägger
              om politiken och lyfter upp det arbete som James Baker, tidigare
              förhandlare, och andra tagit upp. Det måste hända mycket mer på
              den internationella agendan. Då först tror jag att man får ett
              konkret resultat.
            </seg>
            <seg n="d5edba4b">
              Frågan var inte uppe under det svenska ordförandeskapet, men
              det var många andra frågor som inte heller var uppe. Man måste
              koncentrera sig. Politik är inte bara kompromissandets konst,
              utan också att kunna konkretisera och hitta enskilda punkter där
              man kan få resultat. Vi följer frågan. Jag är inte minst väldigt
              engagerad i just det arbete som Eskil Erlandsson gör som jordbruksminister.
              Jag tror att det är en nyckel som vi kan trycka på med.
            </seg>
          </u>
          <note type="speaker" n="6edc82da">
            Anf. 100 MAX ANDERSSON (mp) replik:
          </note>
          <u who="max_andersson_e19a12" xml:id="i-281624c7f063d753-4" n="ea628c6d">
            <seg n="6cf4a9a6">
              Fru talman! Om ett litet land vill påverka inom EU är det viktigaste
              att man kan agera snabbt, att man kan ha framförhållning och se
              till att komma in med input i frågorna när det fortfarande finns
              möjlighet att påverka på allvar när kommissionen börjar tänka.
              Jag hoppas att en rödgrön regering kommer att vara bra på detta.
              Vi är ganska eniga i sakfrågorna betydligt mer eniga om vad vi
              verkligen vill åstadkomma i EU-politiken än i frågan om grundsynen
              på EU.
            </seg>
            <seg n="24825c03">
              Vill man påverka gäller det att man har mycket folk i Bryssel
              som är bra och som jobbar seriöst på att bygga allianser. Jag
              tror inte att det är någon slump att statsvetarnas undersökningar
              säger att Sverige, Danmark och Storbritannien, länder som alla
              sagt nej till EMU och inte på något sätt kan sägas vara en del
              av EU:s kärna, är de länder som har mest inflytande i förhållande
              till sin folkmängd. Det beror på att vi är länder som jobbar bra.
              Jag får nog säga att alliansregeringen på det stora hela har gjort
              ett hyggligt jobb i det praktiska arbetet.
            </seg>
            <seg n="8f58f6cc">
              Men det handlar inte om vad man vill när det gäller EU, eller
              Europa, som vi så ofta säger. Det handlar om vad man vill åstadkomma.
            </seg>
            <seg n="7becaa8b">
              Jag har en kort fråga om regeringens arbete. Folkpartiet vill
              att vi ska ha en ny folkomröstning om EMU nästa mandatperiod.
              Jag undrar: Anser ministern att det är okej om EU-kommissionen
              gör som de gjorde på Irland och blandar sig i och aktivt tar del
              i kampanjarbetet, bedriver propaganda och sprider propagandabroschyrer
              för att den ena sidan ska vinna? Är det okej att EU-kommissionen
              gör så som de gjorde på Irland?
            </seg>
          </u>
          <note type="speaker" n="63b2b8fa">
            Anf. 101 Statsrådet BIRGITTA OHLSSON (fp) replik:
          </note>
          <u who="unknown" xml:id="i-326b2894fafe7871-3" n="5c7bd74f">
            <seg n="637588e9">
              Fru talman! Jag tycker att det är väldigt viktigt att se en skillnad.
              Vi inom Alliansen diskuterar ett speciellt datum för en eventuell
              folkomröstning om att Sverige eventuellt ska ansluta sig till
              euron. Vi diskuterar datum.
            </seg>
            <seg n="ed7a0c45">
              Ni går till val med en rödgrön gruppering där ett parti säger
              nja till Europa, ditt eget parti, där ett parti, Vänsterpartiet,
              vill lämna Europeiska unionen och där Socialdemokraterna som tidigare
              har varit varma försvarare av både euron och ett mer aktivt EU-samarbete
              faktiskt har gått ned från den linjen.
            </seg>
            <seg n="c16561b3">
              Det är en väldigt stor skillnad att diskutera ett datum om en
              eventuell folkomröstning och att tre partier inte är eniga om
              huruvida man ska vara medlem i den organisation som utgör stommen
              i utrikespolitiken för inte bara Sverige utan faktiskt också 26
              andra länder i Europa. Det är en otroligt stor skillnad.
            </seg>
            <seg n="51e3a21d">
              Jag tycker att det är viktigt att få in de perspektiven i debatten.
              Vi ska inte ägna oss alltför mycket åt inrikespolitik i dag, men
              det är ganska uppseendeväckande att när De rödgröna publicerade
              sin utrikespolitiska deklaration innehöll den avsnitt om Norden,
              mycket viktigt, om Arktis, om Latinamerika, om Nordamerika, om
              Asien, om Oceanien och om Afrika men inte en mening om Europa
              trots att EU är stommen för svensk utrikespolitik i dag. Där är
              det faktiskt en stor skillnad.
            </seg>
            <seg n="bc1d579c">
              Man kan diskutera en roll. I sitt anförande tidigare lyfte Max
              Andersson upp att det var för lite EU-debatt i Sverige i dag.
              Det kan jag hålla med om. Det måste bli bättre. Jag utmanar gärna
              dig och andra miljöpartister i att diskutera Europeiska unionen
              i valrörelsen. Jag hoppas att vi kan få livliga debatter, som
              exempelvis Vänsterpartiet och Folkpartiet hade för några år sedan
              om euron, då partiledarna möttes på olika ställen runt om i landet.
            </seg>
            <seg n="6bea9f30">
              Vi behöver mer EU-diskussion i Sverige. Men där kan man också
              se en stor skillnad. Min föregångare på EU-ministerposten, Cecilia
              Malmström, hade en dialogturné. Hon reste runt i hela Sverige
              och drog i gång debatter. Det gjorde inte direkt Bosse Ringholm
              under sin tid som EU-minister.
            </seg>
          </u>
          <note type="speaker" n="10e68264">
            Anf. 102 MAX ANDERSSON (mp) replik:
          </note>
          <u who="max_andersson_e19a12" xml:id="i-281624c7f063d753-5" n="ea628c6d">
            <seg n="da11546e">
              Fru talman! Det kommer mer vad gäller rödgröna uppgörelser. Jag
              vet inte om ministern är bekant med det, men jag misstänker att
              det inte är helt ovanligt att man väljer att släppa en uppgörelse
              i taget, så att inte allting kommer på samma gång. Det är ganska
              vanligt. Jag har för mig att även Alliansen gör på det viset.
            </seg>
            <seg n="d21dc6b5">
              Jag noterade att EU-ministern inte svarade på frågan om det är
              okej att kommissionen blandar sig i en nationell folkomröstning
              och att hon inte heller svarade på frågan om det vore okej om
              kommissionen gjorde så i en EMU-folkomröstning. Det vore trevligt
              att få ett svar på den frågan.
            </seg>
            <seg n="cecb3af5">
              Sedan har jag en annan fråga nu hoppar jag väldigt. Jag går återigen
              tillbaka till klimatförhandlingarna. Jag noterade med tillfredsställelse
              ministerns tal om vikten av att bygga allianser, även med de fattiga
              länderna. Det var just det som var ett av de stora problemen med
              regeringens approach inför klimatförhandlingarna i Köpenhamn,
              avsaknaden av alliansbygge med de fattiga länderna. Därför hoppas
              jag att detta innebär att regeringen är på väg att ändra åsikt
              lite grann. Men jag vill ställa en fråga till ministern: Anser
              ministern att de fattiga länderna borde ha accepterat det danska
              förslaget, som lades fram med regeringens medverkan? Det danska
              förslaget innebar att man skulle lämna den gamla överenskommelsen
              om att den rika världen ska betala för de skador som den rika
              världens utsläpp har åstadkommit. Det innebär att även år 2050
              skulle de rika länderna få släppa ut betydligt mer koldioxid än
              de fattiga länderna. Och det innebär att de pengar man kommer
              med från de rika länderna bara blir, från EU, 2,4 miljarder. Det
              ska dessutom kunna tas från biståndet. Är inte det alldeles för
              lite, framför allt i jämförelse med behoven?
            </seg>
          </u>
          <note type="speaker" n="0a0cceda">
            Anf. 103 Statsrådet BIRGITTA OHLSSON (fp) replik:
          </note>
          <u who="unknown" xml:id="i-326b2894fafe7871-4" n="5c7bd74f">
            <seg n="622f6265">
              Fru talman! Det är klart att politiska överenskommelser kommer
              i olika doser, men det är ganska anmärkningsvärt att släppa ett
              helt program om utrikespolitiken och utelämna Europeiska unionen
              som utgör vår maktbas på de flesta fält när det gäller det här.
            </seg>
            <seg n="83b4e843">
              Det är kanske inte heller en slump att man inte har kommit överens
              om detta. Vi vet att Vänsterpartiet först nästa år ska diskutera
              frågan om EU-utträdet. Ska Vänsterpartiets väljare, Vänsterpartiets
              sympatisörer och Vänsterpartiets partiledning som är väldigt emot
              Europeiska unionen i sig och som tycker att vi inte hör hemma
              där plötsligt då behöva gå med på en uppgörelse där man ska vara
              en aktiv EU-medlem? Det är också ett intressant demokratiperspektiv.
            </seg>
            <seg n="92cf29e3">
              Vi i Alliansen behöver inte ha sådana inre blödningar i vår koalition,
              för alla är entydigt för Europa och Europeiska unionen.
            </seg>
            <seg n="e2875bbe">
              När det gäller klimatfrågorna är det oerhört intressant. Vi får
              ofta höra att vi gjorde saker för sent, att vi gjorde för lite
              och att vi inte hade tillräckligt stor entusiasm. Om jag skulle
              nämna detta för mina EU-ministerkolleger skulle de nog bli ganska
              förvånade. Om det är något land som för en miljöradikal aktivism
              på EU-toppmöten, oavsett om det är jag som företräder Sverige
              eller statsminister Fredrik Reinfeldt, är det just Sverige. Det
              är vi som diskuterar hur man ska fortsätta att ha ambitiösa mål
              om 30-procentiga utsläppsminskningar, ofta tillsammans med Storbritannien.
              Det är vi som driver de mest långtgående förslagen när det handlar
              om miljöteknik. Det är vi som pressar på när många andra länder
              är oerhört klimattrötta i dag.
            </seg>
            <seg n="a0e05e15">
              Den bild som ni målar upp på hemmaplan stämmer inte i Europeiska
              unionen. Där är Sverige ett av de mest klimataktivistiska länderna.
            </seg>
            <seg n="7a21869e">
              Det är också viktigt att se en sak när det gäller kopplingen
              till u-länderna. Det är klart att det inte var världens fattigaste
              länder som var problemet under Köpenhamnstoppmötet, absolut inte.
              Men världens fattigaste länder var inte heller helt eniga. Det
              fanns olika fraktioner. Det fanns stora block, EU på ena sidan,
              progressiva, och Kina, USA och Indien på andra sidan, som försökte
              få med sig dessa. Där måste man ha en större sammanhållning.
            </seg>
            <seg n="f628404a">
              Nu har vi Copenhagen Accord som bas. Vi har Cancúnmötet, och
              sedan har vi Sydafrika nästa år. Men Sverige gör allt för att
              samarbeta med både de största miljöbovarna och de allra mest utsatta
              länderna.
            </seg>
          </u>
          <note type="speaker" n="b0838322">
            Anf. 104 JACOB JOHNSON (v):
          </note>
          <u who="jacob_johnson_6c8957" xml:id="i-afd10c7125277865-1" n="fd90d579" next="i-80f23ee62e9e0d4a-1">
            <seg n="0bfcc075">
              Fru talman! 2009 var ett händelserikt år för EU och naturligtvis
              även för Sverige, särskilt under det svenska ordförandeskapet
              under hösten. Finanskrisen och dess hantering samt Lissabonfördragets
              försenade antagande kan man väl säga överskuggade de egentliga
              sakfrågorna.
            </seg>
            <seg n="1d652449">
              Finanskrisen började redan hösten 2008. Men en stor del av 2009
              gick åt till att bekämpa effekterna av krisen, en kris som dess
              värre har fått ny fart under innevarande år, främst symboliserad
              genom utvecklingen i Grekland och det enorma räddningspaket som
              EU tvingats lägga på bordet för att, som man säger, lugna marknaden
              eller, med finansministern ord, vargflocken. Det är en ganska
              talande beskrivning för att komma från en representant för ett
              parti som brukar lyfta marknadskrafternas välståndsgivande förmåga
              till skyarna.
            </seg>
            <seg n="5f5b4a2c">
              Min förhoppning är att vi av denna finanskris lär oss att mer
              se till ekonomins helhet, med inslag av marknadsmekanismer, offentligt
              ägande, långsiktig planering, arbetsplatsdemokrati, lagstiftning
              med mera. Varför inte börja använda begreppet blandekonomi igen?
            </seg>
            <seg n="1785632d">
              Fru talman! Finanskrisen och dess effekter har för mig och Vänsterpartiet
              bekräftat det kloka i att Sverige står utanför eurosamarbetet.
              De allra flesta bör ha insett eurokonstruktionens allvarliga brister
              och inlåsningseffekter. Det är en gåta att euroförespråkare i
              riksdagen, främst från EU-ministerns parti, argumenterar för en
              ny svensk folkomröstning om att införa euron i Sverige under nästa
              mandatperiod. Här är vi rödgröna överens. Vinner vi valet blir
              det ingen folkomröstning om euron före valet hösten 2014.
            </seg>
            <seg n="0df13c57">
              Det är dock intressant och trots allt ett steg i rätt riktning
              att EU nu på allvar börjar diskutera åtgärder mot det spekulativa
              finanskapitalet, till exempel en Tobinskatt eller en skatt på
              finansiella transaktioner.
            </seg>
            <seg n="d0d60169">
              Även det tyska beslutet att förbjuda så kallad naken blankning
              är intressant. Blankning innebär att aktier som inte innehas säljs
              i hopp om att kunna köpas vid en senare tidpunkt till ett lägre
              pris. För att kunna leverera de sålda aktierna lånas sådana mot
              en avgift via en bank av långsiktiga investerare som till exempel
              en pensions- eller aktiefond. Så kallad naken blankning innebär
              att aktier säljs utan att först lånas. Är det någon som hänger
              med?
            </seg>
            <seg n="20e4a950">
              Det här är exempel på frågor som vi i Vänsterpartiet anser att
              den finanskommission som regeringen sagt sig vilja tillsätta ska
              ta sig en ordentlig funderare på.
            </seg>
            <seg n="15dcf989">
              Fru talman! I betänkandet finns ett flertal reservationer som
              Vänsterpartiet står bakom. Jag står naturligtvis bakom alla dessa
              men väljer här att ta upp några.
            </seg>
            <seg n="5046ff64">
              Jag yrkar bifall till reservation nr 1 om utvidgningsprocessen.
              I reservationen tar vi upp vikten av att Sverige på ett tydligare
              sätt lyfter upp den kurdiska frågan när det gäller Turkiet. Den
              turkiska författningsdomstolens beslut att i december 2009 stänga
              DTP, Demokratiska Samhällspartiet, visar tyvärr att Turkiet fortfarande
              har lång väg att gå för att respektera demokratiska spelregler
              och ge utrymme för andra etniska grupper inom den turkiska statsbildningen.
            </seg>
            <seg n="cc7584e9">
              Inför det svenska ordförandeskapet lyfte Vänsterpartiet just
              den kurdiska frågan. Jag beklagar att den svenska regeringen inte
              tydligare använde tillfället under ordförandeskapet. Sverige har
              goda förutsättningar att göra detta med alla svenskar med kurdisk
              bakgrund med mångåriga kontakter med kurdiska organisationer och
              alla från Sverige till Turkiet och andra kurdiska länder återvändande
              kurder samtidigt med våra utvecklade relationer med Turkiet.
            </seg>
            <seg n="e58fd7b0">
              Jag yrkar även bifall till reservation nr 14 om rättsliga och
              inrikes frågor. Vid den så kallade gränsförvaltningen av EU:s
              yttre gränser, bland annat Medelhavet utanför Afrikas västkust,
              bedrivs både av enskilda EU-stater och genom EU:s byrå för yttre
              kontroll Frontex en verksamhet för att stoppa flyktingar på väg
              till Europa för att söka asyl.
            </seg>
            <seg n="55bd00ee">
              Det är av avgörande betydelse att FN:s flyktingkommissariat UNHCR
              bereds möjlighet att delta i denna verksamhet för att tillföra
              sitt kunnande om flyktingkonventionens riktiga tillämpning i dessa
              sammanhang. EU bör anslå medel för att finansiera detta. Regeringen
              borde driva det i EU så att UNHCR kan medverka vid förvaltningen
              av EU:s yttre gränser.
            </seg>
            <seg n="76d4fd32">
              Slutligen, fru talman, yrkar jag bifall till reservation nr 15
              om sysselsättning och fackliga rättigheter. Kampen för svenska
              kollektivavtal handlar om att alla arbetstagare ska behandlas
              lika, oavsett om de kommer från Sverige, annat EU-land eller andra
              länder.
            </seg>
            <seg n="855fb34c">
              Ökade möjligheter att arbeta i olika länder är i grunden positivt,
              men fri rörlighet får inte innebära försämrade villkor för löntagarna.
              Vi ser som en central uppgift att värna de fackliga rättigheterna
              och den svenska kollektivavtalsmodellen.
            </seg>
            <seg n="221bc856">
              Regeringen talar i och för sig vackert om den svenska kollektivavtalsmodellen,
              men i praktiken vill den införa kraftiga begränsningar av grundläggande
              fri- och rättigheter i arbetslivet. Det lagförslag som regeringen
              har drivit igenom i riksdagen med anledning av Lavaldomen i EG-domstolen
              öppnar för lönedumpning och illojal konkurrens enligt vår åsikt.
            </seg>
            <seg n="85464642">
              Regeringen går längre än vad som kan motiveras av EG-domstolens
              dom. Den angriper grundförutsättningar för den svenska kollektivavtalsmodellen
              och utmanar den föreningsfrihet som skyddas såväl i svensk grundlag
              som i Europakonventionen.
            </seg>
            <seg n="0c573bc4">
              Vi är starkt kritiska till hur regeringen har agerat i Lavalfrågan.
              Inte minst under det svenska ordförandeskapet hade regeringen
              chansen att lyfta frågan, men varken statsministern eller arbetsmarknadsministern
              tog något initiativ. Detta kan medföra allvarliga konsekvenser
              för Europas löntagare.
            </seg>
          </u>
          <note n="f932f03d">
            Överläggningen var härmed avslutad.
          </note>
          <note n="977424ef">
            Ajournering
          </note>
          <note n="3a67f395">
            Kammaren beslutade kl. 15.53 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="jacob_johnson_6c8957" xml:id="i-80f23ee62e9e0d4a-1" n="fd90d579" prev="i-afd10c7125277865-1">
            <seg n="abdd7351">
              Återupptagna förhandlingar
            </seg>
          </u>
          <note n="0a6fd367">
            Förhandlingarna återupptogs kl. 16.00.
          </note>
          <note n="cf9ffadf">
            13 § Beslut om ärenden som slutdebatterats den 27 maj
          </note>
          <note n="1b702272">
            Punkt 6
          </note>
          <note n="37ba5456">
            Övriga punkter
          </note>
          <note n="15296d67">
            Punkt 1
          </note>
          <note n="f3c1b4cf">
            Punkterna 2 och 3
          </note>
          <note n="bf54ab9d">
            Punkterna 1 och 2
          </note>
          <note n="e79f45d8">
            Punkt 3
          </note>
          <note n="892b9eb8">
            14 § Beslut om ärenden som slutdebatterats vid dagens sammanträde
          </note>
          <note n="15296d67">
            Punkt 1
          </note>
          <note n="2eb4b708">
            Punkt 2
          </note>
          <note n="15296d67">
            Punkt 1
          </note>
          <note n="2eb4b708">
            Punkt 2
          </note>
          <note n="fd48cf4c">
            Punkt 8
          </note>
          <note n="2c7cc33a">
            Punkt 11
          </note>
          <note n="37ba5456">
            Övriga punkter
          </note>
          <note n="15296d67">
            Punkt 1
          </note>
          <note n="f3c1b4cf">
            Punkterna 2 och 3
          </note>
          <note n="2eb4b708">
            Punkt 2
          </note>
          <note n="94125bc5">
            Punkt 10
          </note>
          <note n="37ba5456">
            Övriga punkter
          </note>
          <note n="2eb4b708">
            Punkt 2
          </note>
          <note n="1dffa2af">
            Punkt 4
          </note>
          <note n="2c7cc33a">
            Punkt 11
          </note>
          <note n="890c530f">
            Punkt 12
          </note>
          <note n="28b9aed0">
            Punkt 19
          </note>
          <note n="37ba5456">
            Övriga punkter
          </note>
          <note n="6620610e">
            15 § Fokus på kunskap kvalitet i den högre utbildningen
          </note>
          <note n="7ff40083">
            Föredrogs
          </note>
          <note type="speaker" n="dff2277a">
            Anf. 105 MIKAEL DAMBERG (s):
          </note>
          <u who="mikael_damberg_22ef9e" xml:id="i-270ed0bc34e37c29-0" n="baac8c1f">
            <seg n="72b77401">
              Fru talman! I dag debatterar vi utbildningsutskottets betänkande
              UbU20 om regeringens proposition Fokus på kunskap kvalitet i den
              högre utbildningen , ett förslag så har Sveriges universitetslärarförbund,
              Sulf, beskrivit regeringens förslag som är olämpligt, olyckligt,
              otydligt och delvis obegripligt.
            </seg>
            <seg n="895c440f">
              Dagens debatt blir på sätt och vis slutpunkten i en beredningsprocess
              för en proposition som är under all kritik.
            </seg>
            <seg n="a7a160ef">
              Fru talman! Ni börjar redan förstå att vi i oppositionen inte
              är särskilt imponerade av vare sig regeringens förslag eller processen
              fram till i dag. Om detta kommer debatten i dag att handla. Men
              skulle det verkligen behöva vara så? Mitt svar är enkelt: nej,
              faktiskt inte. Regeringen har på egen hand och helt oprovocerat
              kört över hela högskolevärlden och dessutom på egen hand och som
              det har sagts amatörmässigt lekt högskoleverk genom att knåpa
              ihop ett eget, detaljstyrt kvalitetsutvärderingssystem. Egentligen
              är det obegripligt. Förutsättningarna har nämligen aldrig varit
              bättre än i dag.
            </seg>
            <seg n="6aa6b1df">
              Det finns en bedövande enighet i Sveriges riksdag om behovet
              av ett nytt resursfördelningssystem som främjar kvaliteten. Det
              var den socialdemokratiska regeringen som först tillsatte den
              utredning som skulle titta på ett nytt resursfördelningssystem.
              Det var den borgerliga regeringen som efter en del turer gav Högskoleverket
              i uppdrag att föreslå ett nytt kvalitetsutvärderingssystem baserat
              på kvalitet. Detta skulle göras i nära samarbete med landets lärosäten,
              SUHF och studenterna i SFS. När arbetet var klart och förankrat
              hoppade regeringen likt en elefant i en glasbutik in och röjde
              runt. Den tog fram ett nytt förslag, som presenterades med hjälp
              av OH-bilder på ett möte med sektorn bara 20 dagar innan propositionen
              lades fram på riksdagens bord.
            </seg>
            <seg n="d165e250">
              Problemet för regeringen nu är att regeringens egen expertmyndighet
              är oerhört kritisk till delar av propositionen. Problemet för
              regeringen nu är att många lärosäten känner sig överkörda och
              funderar över varför de över huvud taget ska delta i processer
              om man inte lyssnar på deras åsikter. Problemet för regeringen
              nu är att studenterna också tycker att det nya förslaget är sämre
              än det förra. Man kan fråga sig vad regeringen egentligen har
              uppnått och vunnit på detta annat än att skapa turbulens och politisera
              en fråga där högskolesektorn själv hade varit med och tagit ansvar.
              Jag tycker naturligtvis att det var oklokt men också att det visar
              på en enorm misstro mot Högskoleverket och mot landets lärosäten.
            </seg>
            <seg n="2cfa48ca">
              Vad handlar då debatten egentligen om? Ja, ytterst handlar den
              om ifall vi i framtiden ska ha en nationell och oberoende granskning
              av högskoleutbildningarnas kvalitet eller inte. För oss i den
              rödgröna oppositionen är det självklart att mäta och granska kvaliteten
              inom den högre utbildningen. Staten, som finansierar utbildningarna,
              måste veta om skattemedel används på bästa sätt och därigenom
              höjer kunskapsnivån och bidrar till utvecklingen i samhället.
            </seg>
            <seg n="6d4b1b1b">
              Studenterna har rätt att veta vilken utbildningskvalitet de har
              att välja mellan och också att veta att de får goda kunskaper
              oavsett vilka högskolor de studerar vid. De har också rätt att
              få veta hur användbar utbildningen är på arbetsmarknaden. Arbetsgivare
              har rätt att veta vilken kompetens en anställd med examen från
              högskolan har. Också internationaliseringen och den så kallade
              Bolognaprocessen ställer krav på ett väl utvecklat system för
              kvalitetsgranskning.
            </seg>
            <seg n="7147b20e">
              I denna debatt kommer säkert en del av diskussionerna att bli
              lite teknisk. Jag vill redan inledningsvis säga att det finns
              delar i dessa förslag som liknar varandra. Regeringen kommer att
              säga att den vill granska de självständiga arbetena och kvaliteten
              och resultaten i dessa, och då säger vi att det är bra. Det säger
              Högskoleverket också. Men man kan inte bara sätta fokus på de
              självständiga arbetena. När regeringen säger att den ska ha alumnienkäter
              för att titta på vad studenterna har tyckt om sina utbildningar
              är det bra. Även detta finns med i Högskoleverkets förslag. Men
              det som också finns i Högskoleverkets förslag är att studenter
              som går utbildningen ska få tycka till om utbildningen där och
              då. Det tror vi också är en viktig kvalitetsindikator för högre
              utbildning.
            </seg>
            <seg n="2f9a7f43">
              Konsekvenserna av regeringens förslag är som jag ser det tre.
              Nummer ett är att pratet från regeringens sida om autonomi, som
              säkert kommer att återkomma flera gånger i denna talarstol senare,
              blir alltmer innehållslöst för varje gång man kör över högskolesektorn
              och från regeringens sida detaljstyr förslag.
            </seg>
            <seg n="f7cdc2cc">
              Nummer två är att vi får ett system där utbildningskvalitet inte
              kommer att utvärderas nationellt. Studenternas åsikter om sin
              utbildning kommer inte att ingå i den nationella kvalitetsgranskningen.
            </seg>
            <seg n="21fbb8b9">
              Nummer tre är att vi riskerar internationalisering av högre utbildning
              eftersom studenter kan få svårare att få sin examen erkänd i andra
              länder. Högskoleverket riskerar att förlora sin ackreditering
              som utvärderare.
            </seg>
            <seg n="7c2335d2">
              Detta är tre möjliga konsekvenser av regeringens förslag helt
              i onödan.
            </seg>
            <seg n="195e3e81">
              Näst sist vill jag säga att ett nytt system, oavsett hur det
              utformas, inte kommer att lösa alla kvalitetsproblem i högre utbildning.
              Vi i den rödgröna oppositionen har i andra sammanhang presenterat
              konkreta insatser för att höja kvaliteten i högre utbildning.
              Vi har levererat ett kvalitetspaket på 400 miljoner kronor årligen
              som ska gå framför allt till de utbildningar som har störst behov
              av extraresurser. Det är viktigt för att studenten ska få en närmare
              koppling till sina lärare och för att den akademiska utbildningen
              ska hålla en hög kvalitet. 400 miljoner kronor är en viktig kvalitetssatsning
              som vi är överens om.
            </seg>
            <seg n="e4a3378c">
              Vi är överens om att vi måste ha en tydlig arbetsmarknadskoppling.
              Det kommer att diskuteras av Björn von Sydow här senare. Det handlar
              om hur vi ska minska glappet mellan universitet och arbetsmarknad
              och hur vi har föreslagit insatser för att hjälpa studenterna
              att välja rätt och senare hitta rätt på arbetsmarknaden.
            </seg>
            <seg n="7228d5bd">
              Jag tror att diskussionen om högre utbildning och kvalitet också
              borde ha ett element av diskussion om mångfald och breddad rekrytering.
              I går i den här kammaren debatterade högskoleministern och jag
              breddad rekrytering och snedrekrytering till högre utbildning
              och att vi i dag förlorar mycket begåvning och kompetens på vägen
              till högre utbildning. Vi slösar med kunskap och begåvningar.
              Denna debatt måste också finnas när vi pratar om kvalitet i högre
              utbildning.
            </seg>
            <seg n="9f2e99ce">
              Avslutningsvis gör vi socialdemokrater tillsammans med våra vänner
              i både Miljöpartiet och Vänsterpartiet bedömningen att det behövs
              ett nytt resursfördelningssystem för högskoleutbildningar som
              premierar kvalitet. Eftersom detta inte åstadkoms med regeringens
              förslag yrkar vi avslag på propositionen. Vi delar i huvuddrag
              förslagen till det kvalitetsgranskningssystem som Högskoleverket
              har tagit fram i samråd med lärosäten och organisationer som representerar
              både lärare och studenter.
            </seg>
            <seg n="947d2936">
              Jag yrkar därför på att regeringen ska återkomma med ett nytt
              förslag till system för utvärdering av kvaliteten i högskolan
              där Högskoleverkets förslag ska utgöra grunden. Med dessa ord
              yrkar jag bifall till reservation 1 och reservation 2.
            </seg>
          </u>
          <note n="f8c211fe">
            I detta anförande instämde Lage Rahm (mp).
          </note>
          <note type="speaker" n="44ad81b8">
            Anf. 106 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-1c4bfed2ba5be4ac-0" n="acfbf1e2">
            <seg n="5477afed">
              Fru talman! Regeringen föreslår i propositionen Fokus på kunskap
              kvalitet i den högre utbildningen att ett nytt system för utvärdering
              av kvalitet inom den högre utbildningen ska införas.
            </seg>
            <seg n="d4d72ee5">
              Det föreslås att Högskoleverket ska ansvara för att utbildningar
              som leder till examina på grundnivå och avancerad nivå utvärderas
              vart fjärde år. Kvalitetsbedömningen ska bygga på granskning av
              studenternas självständiga arbeten, självvärderingar av lärosätena,
              platsbesök och alumnienkäter. Granskningen ska resultera i ett
              samlat omdöme om utbildningen på en tregradig skala. Denna omdömesförmåga
              ska styra även en del av resursfördelningen.
            </seg>
            <seg n="c6fcdaf9">
              Fru talman! Det var våra tre partier som under den förra mandatperioden
              initierade utredningen beträffande ett nytt resurstilldelningssystem.
              Detta hade vi åstadkommit i en överenskommelse mellan både riksdagen
              och högskolevärlden om att kvalitet på den högre utbildningen
              ska understödjas och prioriteras.
            </seg>
            <seg n="90294cce">
              Högerregeringen har bortsett från dessa goda förutsättningar
              och i stället skapat en konflikt om hur kvalitet ska definieras
              och mätas. Det var representanter för studenter, lärarkåren, rektorer
              och ansvariga myndigheter som faktiskt arbetade under lång tid
              för att komma fram till ett långsiktigt välgrundat förslag med
              bred förankring. Man var då överens om att kvalitet ska mätas
              efter hur studenternas kunskaper och analysförmåga utvecklas.
              Förslaget, som har lagts fram av Högskoleverket, bygger på tre
              kvalitetsindikatorer som stöder varandra, det vill säga lärandemål
              och examination, läranderesultat samt studenternas erfarenheter.
              Enligt Högskoleverkets bedömning är, eller var, förslagen rättssäkra,
              transparenta och kvalitetsdrivande i sättet att granska utbildningens
              kvalitet.
            </seg>
            <seg n="297a3231">
              Med högerregeringens proposition kommer dessa förslag att kastas
              i papperskorgen. I och med framtagningen av propositionen har
              samarbetet med högskolesektorn avbrutits. Vi i Vänsterpartiet,
              Miljöpartiet och Socialdemokraterna tycker att regeringens förslag
              är illa underbyggt och saknar stöd. Ett av de förslag som högerregeringen
              föreslår är att studenternas självständiga arbeten ska ha stor
              betydelse för kvalitetsbedömningen. Förvisso ger detta ett tydligt
              resultat av vad studenten presterar men säger litet om kvaliteten
              på utbildningen.
            </seg>
            <seg n="074b41d6">
              Med vetskap om vilka studenter som i allmänhet presterar bäst
              resultat blir det tydligt att de högskolor som har satsat på breddad
              rekrytering och mångfald riskerar att få sämre kvalitetsomdömen.
              De kunskaper studenterna får beror snarare på den utbildning de
              får, utbildningens kvalitet och självfallet på vilka premisser
              och mål som råder. Därför måste hela kunskapsprocessen såsom utbildningens
              innehåll, mål, form och resultat granskas. Det måste finnas möjlighet
              att tydligt peka på vilka bristerna är och hur de ska kunna åtgärdas.
              Ännu en viktig kvalitetsaspekt som saknas i förslaget är att mäta
              hur effektivt utbildningarna bedrivs. Därtill tas Högskoleverkets
              roll bort som granskare av det interna utvärderingsarbetet på
              högskolorna.
            </seg>
            <seg n="264cfe5b">
              Vi anser att detta bara urholkar värdet av det interna arbete
              som sker på högskolorna. Trots de europeiska riktlinjerna för
              kvalitetsvärdering framhävs att det interna kvalitetsarbetet ska
              granskas av oberoende bedömare.
            </seg>
            <seg n="06542387">
              Fru talman! Beträffande studenternas inflytande över kvaliteten
              avfärdar regeringen därtill på väsentliga punkter i Högskoleverkets
              förslag att studenternas kunskap och inflytande ska användas som
              en kvalitetsindikator. Genom att studenterna berörs direkt av
              utbildningens kvalitet bör deras erfarenheter och ståndpunkter
              vara väl värda att ta till vara för att utveckla utbildningen.
              Studenter satsar mycket tid och pengar på sin utbildning och kan
              förmodas ha stark anledning att vilja förbättra den. Detta är
              en metod som används internationellt också.
            </seg>
            <seg n="81aa599f">
              Av Högskoleverkets förslag återstår endast alumnienkäterna som
              ska göras några år efter avslutad utbildning. De undersöker hur
              användbar en utbildning är på arbetsmarknaden. Enligt Högskoleverkets
              bedömning ska denna metod kompletteras med ytterligare enkäter
              från verksamma studenter för att få svar på de olika frågor angående
              bland annat hur lärandemål och examensmål uppfylls, bedömningen
              av de egna arbetsinsatserna, kontakttid med lärarna.
            </seg>
            <seg n="98bc6eee">
              Fru talman! Vi i Vänsterpartiet har ytterligare lösningar när
              det gäller kvaliteten. Vi tycker att studenternas inflytande är
              en viktig aspekt gällande kvaliteten på den högre utbildningen.
              Därför föreslår vi höjda studiemedel som möjliggör för studenter
              att studera på heltid. Vi har också föreslagit pengar till studieinflytande,
              vilket togs bort av högerregeringen.
            </seg>
            <seg n="4ba6e49b">
              Fru talman! Resurstilldelningen är också ett redskap som ska
              användas för att främja kvaliteten. Vi, Miljöpartiet och Socialdemokraterna
              har genom vårt tidigare budgetarbete förstärkt grundutbildningarna
              med 270 miljoner kronor per år. I anknytning till statsbudgeten
              för 2010 har vi föreslagit ytterligare kvalitetssatsningar på
              400 miljoner kronor årligen.
            </seg>
            <seg n="29af8c2b">
              De resurser som den borgerliga regeringen har föreslagit ska
              fördelas enligt kvalitetsutvärderingen är opålitliga eftersom
              de är återgivna till de avgifter för utländska studenter som ska
              införas. Varken vi eller regeringen vet hur många studenter som
              kommer att betala för sin utbildning och hur mycket medel som
              därmed avges. Spelreglerna för resurstilldelningen måste vara
              kända och förutsägbara innan riksdagen kan fatta beslut om en
              sådan viktig reform.
            </seg>
            <seg n="2cbeadf8">
              Enligt vår bedömning behövs ett nytt resurstilldelningssystemen
              för högskoleutbildningar som gynnar kvaliteten. Vi konstaterar
              att detta inte frambringas med regeringens förslag. Därför yrkar
              vi avslag på propositionen och dess dåligt förankrade och illa
              utformade system.
            </seg>
            <seg n="0e6b6210">
              Vi är i stort överens om det förslag till det kvalitetsgranskningssystem
              som Högskoleverket har tagit fram i samråd med majoriteten av
              lärosätena samt de organisationer som representerar lärare och
              studenter. Regeringen bör därför återkomma med ett nytt förslag
              till system för utvärdering av kvaliteten vid högskolan, och Högskoleverkets
              förslag ska utgöra underlag.
            </seg>
            <seg n="4fb1240e">
              Att mäta och granska kvaliteten inom den högre utbildningen är
              nödvändigt. Staten som finansierar utbildningen måste veta om
              skattemedel används på bästa sätt och får den avsedda effekten
              att bland annat höja kunskapsnivån och bidra till utvecklingen
              av samhället. För studenter ska utbildningen vara likvärdig och
              ge goda kunskaper oavsett vilken högskola de studerar vid.
            </seg>
          </u>
          <note n="2b5e3dbe">
            Därför yrkar jag bifall till vår gemensamma motion, och för tids
            vinnande yrkar jag bifall till endast reservationerna 1 och 2.
          </note>
          <note type="speaker" n="1585afd1">
            Anf. 107 LAGE RAHM (mp):
          </note>
          <u who="lage_rahm_1a5db7" xml:id="i-80059f5f11bf2056-0" n="5c80334d">
            <seg n="18d8ed39">
              Fru talman! I dag diskuterar vi kvalitetsutvärderingar och kvalitetssystem
              i den högre utbildningen i Sverige. Vi tycker att det här är oerhört
              viktigt, och vi hade egentligen sett fram emot att vi tillsammans
              skulle ta fram ett bra och välförankrat förslag som hade stöd
              i sektorn, hos dem det berör, och som sedan skulle bidra till
              en riktigt bra kvalitet i högskolan. Högskoleverket fick också
              tidigare i uppdrag att börja ta fram ett förslag. Det fanns kritik
              mot hur det var tidigare. Därför fick Högskolverket uppdraget
              att ta fram ett förslag. Förslaget tog de fram tillsammans med
              sektorn, universiteten, studenterna och lärarna. Man kom fram
              till ett förslag som var välförankrat, vilket är lite förvånande,
              kanske man kan tycka, eftersom man vet att inom högskolesektorn
              finns det väldigt många som tycker väldigt olika. Det är en tillgång,
              men det är också en tillgång att sektorn kan enas om någonting
              och är eniga om något som kan leda till högre kvalitet.
            </seg>
            <seg n="f876d82a">
              Vad händer då när regeringen ska bereda förslaget? Regeringen
              tar emot förslaget och sätter sig sedan bakom stängda dörrar och
              funderar eller vad man gör. I vilket fall som helst läcker det
              ut saker som gör att insynsrådet, som har jobbat med förslaget,
              är kritiska och vill få möjlighet att träffa regeringen. Då presenterar
              regeringen en del förändringar med powerpoint. Jag ska citera
              någon som var med, vilket vi i oppositionen inte fick vara, och
              det har jag full förståelse för. Cirka 20 dagar innan propositionen
              ska läggas till riksdagen fick vi se en Powerpointpresentation
              av ett inte tidigare sett till stor del omarbetat förslag, utan
              detaljer. Det sägs att de som var där lärosätena, Universitets-
              och högskolornas förbund, studenterna och lärarna var relativt
              eniga i ifrågasättandet och kritiska till förslaget. Högskoleverket
              fick inte ens vara med eller var i alla fall inte med, och det
              är ju lite lustigt.
            </seg>
            <seg n="42462125">
              Om någon undrar vad regeringens expertmyndighet och universitetskanslern
              har tyckt om förslaget kan jag citera vad universitetskanslern
              har sagt: Det är en viktig debatt, jag hade inte heller haft något
              emot en kompromiss kring vårt förslag, men amatörismen och lekmannamässigheten
              i departementets agerande är något annat. Det är ganska allvarligt
              när en myndighetschef på en expertmyndighet som har att just granska
              förslaget så tydligt går in och säger att beredningen har varit
              amatörmässig och lekmannamässig och att man också har kört över
              hela sektorn.
            </seg>
            <seg n="70adf333">
              Man kan då fråga sig hur olika människor och organisationer ser
              på det här. Det är tydligt att studenterna inte är nöjda. Till
              exempel har SFS och många andra studentkårer, studentorganisationer,
              studentfackförbund och så vidare sagt en hel del. Lärarna är inte
              nöjda. Sulf, Saco och andra har varit väldigt kritiska. Lärosätena
              har också varit väldigt kritiska. Och det kan förtjänas att nämna
              att lärosätenas egen organisation, Sveriges universitets- och
              högskoleförbund, har varit oerhört kritiskt, och inte minst Högskoleverket,
              som jag sade förut.
            </seg>
            <seg n="bfa040cc">
              De som verkar vara nöjda med förslaget blir en betydligt kortare
              lista. Jag kan ungefär sammanfatta det med att regeringen är nöjd
              med förslaget, och jag utgår från att det är en förutsättning
              när de lägger fram ett förslag. Men det är tråkigt att vi inte
              kan få ett bättre förankrat förslag och ett förslag som är bättre.
            </seg>
            <seg n="a0b3e0a0">
              Vad man gör är en hel del ändringar i det av Högskoleverket och
              sektorn tillsammans framarbetade förslag. Man tar till exempel
              bort att man ska fråga studenterna vad de tycker om sina utbildningar.
              Då kan man fråga sig: Har inte studenterna något med kvaliteten
              att göra? Är det inte relevant att veta vad studenterna tycker?
            </seg>
            <seg n="9fa657a8">
              Man tar bort granskningen av utbildningskvaliteten och lägger
              i stället till en självvärdering, där det i och för sig kan ingå
              lite allt möjligt, säger man. Så fort vi i oppositionen kritiserar
              att någonting inte ingår säger man: Men det kan ingå där, om man
              vill.
            </seg>
            <seg n="f23a39bc">
              Låt mig återigen citera universitetskanslern, den här gången
              från Ny Teknik , en utmärkt tidning: Men att begränsa utvärderingssystemet
              till endast de självständiga arbetena likställer bra studenter
              med bra utbildning. Det kan jag inte stå bakom. Det handlar alltså
              om att när man har tagit bort det andra har man kvar resultaten
              från de självständiga arbetena. Precis som Mikael Damberg tidigare
              har sagt är det väl bra att veta och se resultaten från de självständiga
              arbetena. Men det kan inte ensamt bedöma kvaliteten på en utbildning.
              Det krävs mer, och det är väldigt tydligt.
            </seg>
            <seg n="187f369a">
              Dessutom kan man fråga sig, som många frågat sig, om inte universiteten
              nu kommer att konkurrera om de bästa studenterna i stället för
              att konkurrera om att hålla den bästa kvaliteten. Det är nämligen
              något som med det här förslaget tyvärr skulle kunna löna sig.
              Till exempel har Sacos ordförande sagt: Det är viktigt att kvalitetsutvärderingssystemet
              mäter kvaliteten på utbildningen, inte kvaliteten på studenterna.
              Lärosäten ska inte få extra pengar för att de lockar till sig
              duktiga studenter, utan för att de är duktiga på att utbilda.
              Det är en alldeles utmärkt sammanfattning av hur det egentligen
              borde vara. Tyvärr är det inte en sammanfattning av regeringens
              förslag.
            </seg>
            <seg n="c4e597e2">
              Som har sagts har det varit många turer i det här. Vi hade i
              utbildningsutskottet en stängd hearing där jag fick erfara att
              SUHF menade att förslaget antingen inte har något med kvalitet
              att göra eller att det motverkar breddad rekrytering. Då kan man
              fråga sig vad det handlar om. Jo, det handlar just om att det
              helt plötsligt premieras att inte syssla med breddad rekrytering,
              därför att bara resultaten ska bedömas. Men då har det invänts
              att det kan tas med i självutvärderingen. Då frågar man sig: Vad
              är självutvärdering till för? Är det ett sätt att ursäkta sig
              för resultaten? Det är lite så det blir, och det är det som många
              rektorer har varit oerhört kritiska till. Det är väl ändå inte
              poängen med självutvärdering att den ska användas för att ursäkta
              någonting annat, utan det rimliga är väl att Högskoleverket eller
              de som Högskoleverket har satt att granska gör en bedömning av
              vad som sker.
            </seg>
            <seg n="e7cb9937">
              Det är lite ironiskt att stå här och debattera ett kvalitetssystem
              som helt uppenbart inte är kvalitetssäkrat i sig självt. Man undrar
              hur det egentligen kan komma sig att vi har landat där. Det som
              har nämnts här är autonomin, att högskolorna ska vara fria, och
              jag delar den uppfattningen. Det är oerhört viktigt och bra, och
              jag uppskattar den inriktningen från regeringen. Men jag tycker
              att det har blivit oerhört missriktat, därför att det är väl inte
              så att högskolorna blir ofria om man frågar dem som studerar på
              högskolorna vad de tycker om utbildningen. Vari består högskolornas
              ofrihet om vi skulle säga att vi tycker att det är viktigt att
              höra vad studenterna tycker om kvaliteten på utbildningarna? Hur
              blir det ofrihet? Och hur ser man på autonomi när man börjar med
              att köra över hela sektorn när man inrättar det här?
            </seg>
            <seg n="47b5e86f">
              Jag undrar: Är det inte så att ett lärosäte, trots att det självständigt
              jobbar med utbildning, kan ha en granskning utifrån och inte bara
              en självvärdering? Är det inte rimligt att kunna bedöma det som
              faktiskt existerar? Det går ju på en massa andra områden. Till
              exempel finns det på skolområdet en viss pedagogisk frihet kvar,
              och vi har ändå en möjlighet att utvärdera och se över. Det är
              klart att det behöver utvecklas, men det är inte principen där
              som det är fel på.
            </seg>
            <seg n="7ed60c76">
              Jag vill avsluta med att se något lite mer abstrakt och bredare
              på det här. Det är nämligen så att det har sagts att det bara
              är resultaten som ska granskas. Jag tycker att det är en oerhört
              konstig inriktning från en regering och en forskningsminister
              som vill ha vetenskap i utbildningarna. Men vetenskap är väl inte
              bara resultat. Det är väl rimligtvis också metoden för att komma
              fram till resultaten. Om man får ett resultat vill man ju veta
              att det är med en bra metod man har kommit fram till det. Om man
              bara funderar ihop resultatet är det inte alls lika mycket värt
              som om man har en bra metod. Jag tycker att det är olyckligt att
              man på det här sättet helt bortser från metoderna och att kvaliteten
              när man lär sig är god.
            </seg>
            <seg n="f2885407">
              Jag vill därmed yrka bifall till reservationerna 1 och 2 och
              vara tydlig med att det behövs en kvalitetsutvärdering och förändringar.
              Mycket som har kommit fram i Högskoleverkets förslag är oerhört
              bra, och vi ställer oss oerhört positiva till det. Men vi menar
              att det här förslaget inte är kvalitetssäkrat. Det är under all
              kritik. Vi menar att regeringen borde få komma tillbaka med ett
              vettigt förslag.
            </seg>
          </u>
          <note type="speaker" n="1b2fda46">
            Anf. 108 BETTY MALMBERG (m):
          </note>
          <u who="betty_malmberg_378bb1" xml:id="i-eecff17db322a9a4-0" n="677b42d6">
            <seg n="ffce1248">
              Fru talman! Just nu är det många studenter som pluggar hårt för
              att klara läsårets sista tenta eller för att redovisa någon form
              av självständigt arbete. Vissa gör det för sista gången, och självklart
              måste de känna både glädje och lättnad när flera år av studieflit
              nu är till ända. De känner säkert också förväntan inför framtiden
              när de nu på allvar ska ta steget ut i förvärvslivet och äntligen
              få pröva sina vingar. Målet med en anställning hägrar förstås,
              men hur väl de lyckas med att hitta ett relevant jobb och hur
              lång tid det tar att hitta det skiljer mycket.
            </seg>
            <seg n="9109b53f">
              Anställningsbarhet, det vill säga utbildningens användbarhet
              på arbetsmarknaden, är ett viktigt begrepp som kommit alltmer
              i fokus de senaste åren, såväl i Sverige som internationellt.
              Det är ett av de tre övergripande målen i Bolognaprocessen och
              har därmed fått stort genomslag, åtminstone i den politiska retoriken.
            </seg>
            <seg n="7fa1b6cf">
              Kritiker menar att våra lärosäten blir mer av arbetsförmedlingar
              och att lärosätena inte alls ska bry sig om vad framtida arbetsgivare
              behöver. De förespråkar mer av akademiska värden som bildning,
              kritiskt tänkande, reflexion, personlig utveckling och vetenskaplighet.
              Det är naturligtvis viktigt och självklart, men samtidigt finns
              det inget motsatsförhållande mellan anställningsbarhet och traditionella
              akademiska värden.
            </seg>
            <seg n="3059cc9f">
              Inom ramen för Bolognaprocessen beskrivs målen med högre utbildning,
              och då nämns just de nyckelbegrepp jag räknade upp. Dessutom är
              det kvaliteten i utbildningen som är avgörande för anställningsbarheten
              liksom för de andra akademiska kriterierna. Men självklart har
              varken den enskilde studenten eller samhället råd att helt och
              hållet bortse från hur användbar en utbildning är på arbetsmarknaden.
            </seg>
            <seg n="c9b9b32e">
              Riksrevisionen har granskat detta, och deras slutsats är att
              med tanke på den stora investering som samhället och den enskilde
              gör i högre utbildning bör det leda till att nyutexaminerades
              anställningsbarhet ökar väsentligt. Det är något som vi moderater
              håller med om och vill sätta mer fokus på. Det kommer dessutom
              att realiseras i det nya kvalitetssäkringssystem som vi debatterar
              i dag.
            </seg>
            <seg n="a5840471">
              Fru talman! Sverige har höga internationella ambitioner. Våra
              studenter konkurrerar på en internationell marknad. Det kräver
              att kvaliteten på våra utbildningar förbättras kontinuerligt.
              Flera åtgärder har presenterats sedan alliansregeringen tillträdde.
              Som ytterligare ett inslag i det strategiarbetet lanseras ett
              nytt kvalitetssäkringssystem som också kan få betydelse för resurstilldelningen
              till universitet och högskolor.
            </seg>
            <seg n="deb921bf">
              Examenstillstånden ska fortsatt prövas, men då det gäller utvärderingar
              av kvalitet för grundläggande och avancerad nivå kommer fokus
              att ändras. Tidigare utvärderingar har varit koncentrerade på
              processer om hur lärosätena har bedrivit sitt kvalitetsarbete.
              Nu förskjuts fokus till utbildningarnas resultat, det vill säga
              vad som uppnås. Dessutom ökas frekvensen av utvärderingar. I dag
              sker de vart sjätte år; efter årsskiftet kommer de att ske vart
              fjärde år.
            </seg>
            <seg n="e5c40fd2">
              Tre bedömningsunderlag ska ingå i en utvärdering: studenternas
              självständiga arbeten, lärosätenas självvärderingar inklusive
              platsbesök från externa bedömare det är något som tidigare motdebattörer
              tydligen har missat och enkäter till tidigare studenter. Resultatet
              av detta vägs samman i en flergradig skala. De lärosäten som har
              utbildningar som får högsta betyg kommer att kunna tilldelas extra
              medel som alltså ges utöver de medel som i dag fördelas till lärosätena
              allt för att stimulera till ökat fokus på kvalitet.
            </seg>
            <seg n="8d151463">
              Jag tänker inte gå in på fler detaljer i de utvärderingssystem
              som diskuteras. Jag ställer mig helt bakom regeringens uppfattning,
              inte minst vad gäller att utvärderingarna ska vara inriktade på
              vad som uppnås och inte hur arbetet sker eller hur lärosätenas
              dokumentation för förväntade lärandemål ser ut.
            </seg>
            <seg n="f4b1bc32">
              Det är ingen hemlighet att det finns olika uppfattningar i universitetsvärlden
              om förslagets för- och nackdelar. Det är inte bara vår frispråkige
              universitetskansler Anders Flodström som har uttalat sig och blivit
              citerad i debatten. En som inte hörts så mycket i debatten är
              den förra universitetskanslern, Sigbrit Franke, som tvärtemot
              Flodström förordar regeringens förslag och har uttryckt stor skepsis
              mot det som hennes tidigare myndighet presterat.
            </seg>
            <seg n="ecebe2fc">
              Hennes uttalanden är dessutom särskilt intressanta eftersom Franke
              i sin forskargärning främst var inriktad på just utvärdering av
              kvalitet i utbildningssystem. Hon skriver bland annat på sin blogg
              att den målmodell som Högskoleverket föreslagit inte bara är ofullständig
              utan direkt olämplig vid utvärdering av utbildningskvalitet. Det
              här bidraget till debatten har jag saknat från oppositionen.
            </seg>
            <seg n="f3c3af26">
              Hur ser oppositionen på det hela? Värt att notera är att de är
              överens, vilket vi inte är vana vid. Men i stället för att se
              till vikten av att koppla resurser till kvalitet och vikten av
              långsiktighet säger de bara: Det duger inte, regeringen. Gå hem
              och gör om!
            </seg>
            <seg n="4b7d0317">
              I vanlig ordning saknas det konstruktiva förslag om vad som ska
              göras om, och riktigt vari kritiken består är inte lätt att utläsa.
              Oppositionen förordar att Högskoleverkets förslag ska utgöra underlag.
              Det gör det redan. Vidare säger de att de i huvudsak stöder det
              förslag till kvalitetssäkringssystem som Högskoleverket tagit
              fram. I vilka delar de inte tycker som Högskoleverket och vad
              de tycker att regeringen bör ändra framkommer dock inte.
            </seg>
            <seg n="dde40b55">
              Min personliga reflexion är att oppositionen i stället tar tillfället
              i akt att politisera alla frågor de kan.
            </seg>
            <seg n="51dd7ffd">
              Ytterligare en fråga som finns med i betänkandet, och som tidigare
              inte har nämnts, är att möjligheten till positiv särbehandling
              av studenter vid antagning till högskolan äntligen försvinner.
              Det är resultatet av de många juridiska mål som den ideella organisationen
              Centrum för rättvisa har drivit. Bland annat handlade det om att
              kvinnor som sökte till veterinärstudier förfördelades för att
              Sveriges lantbruksuniversitet ville jämna ut könsfördelningen
              på programmet.
            </seg>
            <seg n="df496e0f">
              Sådant här är inte rimligt och anständigt i Sverige 2009. Självklart
              är det individernas meriter som ska bedömas vid antagning, inte
              deras kön.
            </seg>
          </u>
          <note n="8d10e656">
            Fru talman! Jag yrkar bifall till utskottets förslag i betänkande
            UbU20.
          </note>
          <note n="a94ad117">
            I detta anförande instämde Margareta Pålsson (m) samt Ulf Nilsson
            och Tina Acketoft (båda fp).
          </note>
          <note type="speaker" n="527d6a67">
            Anf. 109 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-270ed0bc34e37c29-1" n="baac8c1f">
            <seg n="550a55a2">
              Fru talman! Betty Malmberg påstod att det är oklart vad oppositionen
              tycker, men vi har just argumenterat för att vi tycker att det
              förslag som Högskoleverket presenterade efter samråd med sektorn
              är bra. Jag vet inte vad annat vi ska säga, kanske att det är
              jättebra.
            </seg>
            <seg n="3d1ca4d2">
              Betty Malmberg säger också att vi inte har presenterat vilka
              detaljer vi vill ändra. Men det är ju själva poängen. Vi tycker
              att regeringen lägger sig i alldeles för mycket detaljer när det
              gäller exakt hur kvalitetsgranskningen ska ske. Vår uppfattning
              är att regering och riksdag ska ge en inriktning om att granska
              kvalitet. Vi såg det som en enorm fördel att sektorn och Högskoleverket
              kunde enas om en egen definition och begreppsvärld av vad kvalitet
              är i högre utbildning.
            </seg>
            <seg n="8ba3bb8e">
              På tal om autonomi, vilken annan fråga är viktigare för högskolor
              och universitet än att få vara med och bestämma vad kvalitet i
              högre utbildning är? Det är vad de håller på med hela dagarna.
              På vilket sätt är regeringen, enligt Betty Malmberg, bättre på
              att avgöra vad som är kvalitet i högre utbildning än Högskoleverket
              och högskolorna?
            </seg>
          </u>
          <note type="speaker" n="7f9fb25a">
            Anf. 110 BETTY MALMBERG (m) replik:
          </note>
          <u who="betty_malmberg_378bb1" xml:id="i-eecff17db322a9a4-1" n="677b42d6">
            <seg n="fcee3eb4">
              Fru talman! Högskolverkets förslag är bra, och vi stöder det
              i huvudsak, säger oppositionen. Frågetecknen reser sig dock. Vad
              innebär i huvudsak? Antingen tycker ni att man ska köra på Högskoleverkets
              förslag rakt upp och ned eller så har ni invändningar, vilket
              denna formulering antyder.
            </seg>
            <seg n="bab1a743">
              Mikael Damberg sade i sitt anförande att det råder en bedövande
              enighet om att kvalitet ska premieras. Jag undrar när det ska
              ske. Ni har ett tillfälle nu. Vi ville det från Alliansens sida
              redan för 16 år sedan. Den möjligheten stoppade ni när ni kom
              till makten. Ni har haft chansen under alla år sedan dess. Hur
              viktigt är det för er?
            </seg>
            <seg n="1c33d391">
              Tycker ni att det är rimligt att dåliga utbildningar kan varnas
              om att en examensrätt dras in, men att ganska dåliga utbildningar
              som ändå klarar sig får lika mycket resurser som andra? Det blir
              ju konsekvensen när ni väljer att skippa möjligheten att försöka
              enas och hitta en långsiktighet i något som ni själva tycker vore
              väsentligt.
            </seg>
            <seg n="ab3fedbb">
              Vad är kvalitet i högre utbildning, frågar Mikael Damberg, och
              vilka är bäst på att bedöma det? Det är självklart oerhört väsentligt
              vad högskolevärlden säger. Men det är också väsentligt att man
              lyssnar in och ser att Högskoleverket inte tog till sig den kritik
              som framfördes när Högskoleverket presenterade sitt första förslag.
              Man lanserade detta som att det var fixt och färdigt. Kåre Bremer
              som är rektor för Helsingforss universitet skriver på sin blogg
              att det stod klart redan i oktober 2009 att det var oenighet mellan
              regeringen och Högskoleverket. Det är kanske där vi står i dag.
            </seg>
          </u>
          <note type="speaker" n="1de499f1">
            Anf. 111 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-270ed0bc34e37c29-2" n="baac8c1f">
            <seg n="0b696d53">
              Fru talman! Det här är fullständigt obegripligt. Först hänvisar
              man till det första förslaget från Högskoleverket som fick mycket
              kritik från högskolesektorn. Det var där kritiken var oerhört
              kraftfull för att förslaget inte fungerade. På uppdrag av regeringen
              arbetade man sedan fram ett förslag som är gemensamt. När det
              kommer ändrar regeringen förslaget. Det blir en märklig debatt
              om man säger att man förespråkar autonomi när man kör över sektorn
              på det sättet.
            </seg>
            <seg n="3a7e206b">
              Kåre Bremer var ju med på hearingen. Han hade synpunkter även
              på det förslag som regeringen har lagt fram. Han brukar ha synpunkter.
              Det är mycket riktigt att inte alla har exakt samma uppfattning
              i frågan. Däremot hade man enats om ett förslag. Jag tycker att
              vi från politiskt håll inte ska politisera frågor i onödan. Om
              vi säger att kvalitet är viktigt och att vi ska ha ett system
              som ska vara kvalitetsdrivande och om Högskoleverket och sektorn
              arbetar fram ett förslag som de menar driver kvalitet och går
              att utvärdera kanske politiken ska passa sig för att detaljstyra
              det och politisera frågan så som regeringen har gjort.
            </seg>
            <seg n="fb6486d5">
              Jag tycker att det är anmärkningsvärt att regeringen har gjort
              på det här sättet. Jag tycker att det är märkligt att Betty Malmberg
              försvarar det och undrar vilka förändringar vi vill göra. Vi vill
              inte gå in och detaljstyra mer. Vi tycker att regeringen ska ange
              en inriktning på utvärdering av granskningen. Vi tycker inte att
              regeringen i detalj ska ange hur granskningen ska gå till på Högskoleverket.
              Om vi gör det finns det en risk att Högskoleverket förlorar sin
              europeiska ackreditering. Då har vi verkligen tagit ett steg bakåt
              när det gäller oberoende granskning och internationalisering av
              högre utbildning. Man får vara försiktig med att detaljstyra granskningen
              av högre utbildning på det sätt som regeringen gör i dag.
            </seg>
            <seg n="363df843">
              Jag skulle vilja ha en kommentar av Betty Malmberg om det senare.
            </seg>
          </u>
          <note type="speaker" n="bd91e5de">
            Anf. 112 BETTY MALMBERG (m) replik:
          </note>
          <u who="betty_malmberg_378bb1" xml:id="i-eecff17db322a9a4-2" n="677b42d6">
            <seg n="7228b600">
              Fru talman! Vi talar om farhågorna för att vi skulle förlora
              vår internationella ackreditering. Med de överenskommelser som
              finns i Enqva konstaterar man att det ska råda ett fritt nationellt
              oberoende när det gäller överenskommelserna om ackreditering.
              Oron för att Högskoleverket skulle tappa ackrediteringen är väl
              inte så stor. I Danmark till exempel är det i princip regeringen
              som styr vad som ska granskas. Här är det ändå Högskoleverket
              som står för granskningen.
            </seg>
            <seg n="3145cfbd">
              Det har varit oenighet om detta. Det har lanserats flera förslag
              av Högskoleverket. Det är det som skapar problem. Kåre Bremer
              sade att han kan leva med både Högskoleverkets förslag och regeringens
              förslag. Sigbrit Francke kommenterar och kritiserar. Flera har
              gjort det. Testpiloter har testat ett förslag som inte var förankrat.
              Mattias Alveteg skriver i Universitetsläraren nr 8 2010 att indikator
              1 med lärandemålen som Högskoleverket förordar har fått väldigt
              kraftig kritik från dem som har testat det. Han menar att det
              inte går att bedöma studenters kunskap genom att titta bara på
              lärandemålen.
            </seg>
            <seg n="9f518688">
              Visst ska autonomi råda, men det är ju också viktigt att vi når
              syftet. Det kanske är det som Riksrevisionen syftar till. Hur
              når vi bästa kvalitet och bästa möjliga anställningsbarhet för
              våra studenter? Kvalitetssäkringssystemet är viktigt.
            </seg>
          </u>
          <note type="speaker" n="dd3c63ae">
            Anf. 113 LAGE RAHM (mp) replik:
          </note>
          <u who="lage_rahm_1a5db7" xml:id="i-80059f5f11bf2056-1" n="5c80334d">
            <seg n="07b790ed">
              Fru talman! Jag tycker att det är anmärkningsvärt att Betty Malmberg
              pratar så mycket om oppositionens förslag i stället för att prata
              om regeringens förslag. Det är ju ändå det vi är här för att diskutera.
            </seg>
            <seg n="a6cb3222">
              Jag tycker att Mikael Damberg redogjorde tydligt för vad vi tycker.
              Jag undrar varför regeringen beslutade sig för en sådan här process.
              Är det inte olyckligt med en process där alla som ska jobba med
              detta är missnöjda med hur processen har gått till och tycker
              att det har varit oproffsigt och konstigt? Är det inte rimligt
              att man i ett land som Sverige som värnar om demokrati och inflytande
              och att man ska lyssna på alla har den här typen av process? Särskilt
              ironiskt blir det ju när det handlar om kvalitetssystem. Varför
              har regeringen drivit fram processen på det här sättet?
            </seg>
          </u>
          <note type="speaker" n="04bd6377">
            Anf. 114 BETTY MALMBERG (m) replik:
          </note>
          <u who="betty_malmberg_378bb1" xml:id="i-eecff17db322a9a4-3" n="677b42d6">
            <seg n="8d3fa0f2">
              Fru talman! Varför talar jag inte om regeringens förslag? Det
              är ju huvudförslaget. Jag vill veta vad ni kritiserar. Enligt
              min uppfattning är det intressant att veta vad i förslaget som
              oppositionen är negativ mot. Det är en sak att ni kritiserar processen.
              Vi pratar om innehållet i förslaget. Man kan ha synpunkter på
              processen, men vi är här för att slutgiltigt fastställa ett nytt
              kvalitetssäkringssystem för högskolan. Jag vill hävda att det
              fortfarande är mycket vida ramar. Det finns inte någon detaljreglering
              av vad som exakt kommer att ingå i de olika momenten.
            </seg>
            <seg n="8b981022">
              Det här är väsentligt för oss eftersom det en dag blir regeringen
              som får ta kritiken om förslaget inte fungerar så bra som vi hoppas.
              Det är inte Högskoleverket som kommer att få ta kritiken i det
              läget. Därför är det viktigt att regeringen är med på det förslag
              som läggs fram.
            </seg>
            <seg n="dc97c71d">
              Jag har flera exempel på personer och rektorer som efter avstämningsmötet
              i mars 2010 skriver att de blev uppmanade att komma in med synpunkter
              och att de tycker att det är bra att de får äga frågan hur man
              ska agera för att säkra kvaliteten.
            </seg>
            <seg n="77280a73">
              Jag vill passa på att ställa en fråga till Miljöpartiet. En fråga
              är hur man ska komma åt studenter som har sämre förutsättningar
              att klara högskolan. Att inte det finns med i Högskoleverkets
              förslag kritiseras starkt av Sigbrit Franke och SUHF. Hur vill
              ni åstadkomma det?
            </seg>
          </u>
          <note type="speaker" n="52d943dc">
            Anf. 115 LAGE RAHM (mp) replik:
          </note>
          <u who="lage_rahm_1a5db7" xml:id="i-80059f5f11bf2056-2" n="5c80334d">
            <seg n="4362db73">
              Fru talman! Det blev lite oklart i slutet. Däremot tycker jag
              att det är anmärkningsvärt att det jag faktiskt frågade om, nämligen
              varför regeringen har valt att ha en sådan här process, svarade
              Betty Malmberg över huvud taget inte på. I stället fortsatte hon
              att prata om oppositionens förslag, som jag nämnde att Mikael
              Damberg hade redogjort väldigt tydligt för.
            </seg>
            <seg n="2f50bdcc">
              Sedan säger Betty Malmberg att en dag får regeringen ta kritiken.
              Om man har den inställningen undrar jag om regeringen någonsin
              får ta kritik. Om man inte tycker att det som har varit nu har
              varit kritik utan att den kanske kommer sedan, hur hård ska kritiken
              bli för att den ska kunna klassas som kritik? Om man har den inställningen
              att man inte tycker att det har varit kritik utan att den kanske
              kommer sedan och om man har så högt ställda krav på att det ska
              vara riktigt hårt innan det är kritik då slipper man ju kritik.
              Det är onekligen väldigt praktiskt, men det är inte rimligt. Det
              är faktiskt rimligt att regeringen har en process och har ett
              förslag som accepteras av dem som det berör, kan jag tycka. Det
              är då jag undrar igen och skulle vilja fråga Betty Malmberg varför
              man har drivit den här typen av process.
            </seg>
          </u>
          <note type="speaker" n="5a2eb06c">
            Anf. 116 BETTY MALMBERG (m) replik:
          </note>
          <u who="betty_malmberg_378bb1" xml:id="i-9f202fd42918f714-0" n="677b42d6" next="i-82c0906238b77652-0">
            <seg n="8f75f429">
              Fru talman! Jag vill hävda att jag svarade just på frågan om
              process. Att det sedan inte faller Lage Rahm i smak må så vara.
            </seg>
            <seg n="e48ec19a">
              Problemet är ju att det finns skilda uppfattningar bland så prominenta
              personer som dagens kansler och fjolårets universitetskansler.
              De är diametralt motsatta vad gäller det förslag som vi faktiskt
              diskuterar. Och SUHF, som är Sveriges universitets och högskolors
              förbund, har själva sagt att de inte tar ställning i frågan.
            </seg>
            <seg n="9de0381e">
              De som har enats är en grupp människor som tillsammans har diskuterat
              och debatterat och tillsammans säger att det här förslaget är
              bäst. Men när SUHF inte ens har varit med i den dialogen vill
              jag hävda att man inte samtidigt kan säga att det här har en oerhört
              stark förankring ute bland universitet och högskolor. Det finns
              också kritik.
            </seg>
            <seg n="810e27fa">
              Som jag nämnde finns här alltså rektorer från SLU, Karolinska
              Institutet och Uppsala universitet som efter den här hearingen
              säger att de ser positivt på den betoning av autonomi som görs,
              och ambitionen att detaljregleringen ska minska välkomnas. Man
              välkomnar kvalitetssäkringen och att den inriktas på resultat
              och inte på processen, som Högskoleverket förordar. Man säger
              att möjligheten med självvärdering och platsbesök är ett viktigt
              instrument för att rättvist kunna bedöma förutsättningarna för
              att nå utbildningsresultat.
            </seg>
            <seg n="cf4a45c0">
              Det här finns heller inte med i Högskoleverkets förslag, och
              det var det min fråga till Lage Rahm egentligen rörde. Hur tänker
              sig oppositionen detta, om man säger att Högskoleverkets förslag
              är det bästa. Varför kan man då inte på något vis möta upp för
              att faktiskt hjälpa de studenter som kommer att ha det svårast?
            </seg>
          </u>
          <note n="d3ae5eee">
            Anf. 117 ULRIKA CARLSSON i Skövde (c):
          </note>
          <u who="betty_malmberg_378bb1" xml:id="i-82c0906238b77652-0" n="677b42d6" prev="i-9f202fd42918f714-0">
            <seg n="6e837d78">
              Fru talman! Jag tycker att det är härliga tider att få diskutera
              kvalitet i den högre utbildningen. Betty Malmberg började med
              att nämna alla de studenter som nu kanske jobbar i sluttampen
              av sin högskole- och universitetstid. För att vara lite personlig
              kan jag säga att jag är i den andra ändan. Min dotter tar på fredag
              förmodligen på sig studentmössan och firar att det nu är dags
              att gå in i nästa period.
            </seg>
            <seg n="d615dad8">
              Det är spännande att följa alla de unga människor som nu också
              funderar på hur deras framtid ska se ut. Är det ett svenskt lärosäte
              jag ska ansöka till eller är det någonstans i Europa att över
              huvud taget fundera på vad som ligger framför. Vi ser också studentmössor
              på stan och man sjunger Sjungom studentens lyckliga dag.
            </seg>
            <seg n="e94b2fe1">
              Det är klart att det är oerhört viktigt att i det här sammanhanget
              också fundera över på vilket sätt vi ytterligare kan stärka den
              sektor vi diskuterar i dag, för att också visa vår respekt för
              alla de kommande studenter som ska söka till en utbildning som
              givetvis ska ha hög kvalitet.
            </seg>
            <seg n="0bbf311b">
              Att välja utbildning och våga den investering som det innebär
              att skaffa sig en högre utbildning tror jag är spännande för många
              unga människor, eller lite äldre människor, men det kan också
              vara fyllt av lite vånda. Ska man våga sig på en utbildning? På
              vilket sätt kommer jag att ha nytta av den på arbetsmarknaden?
              Det är mycket av det som har varit uppe i debatten redan i dag.
            </seg>
            <seg n="238da536">
              I tidigare debatter om kvalitet i den högre utbildningen och
              hur man ska välja har möjligheten med rankningslistor förts fram.
              På det sättet skulle man också se vilka universitet och högskolor
              som har bra utbildningar. Men det vi diskuterar i dag, med anledning
              av den här propositionen, handlar faktiskt om att fundera på ett
              ännu mer grundläggande arbetssätt. Vad är det som är kvalitetsdrivande
              i den högre utbildningen och hur kan det ytterligare driva fram
              en högre kvalitet?
            </seg>
            <seg n="57b13f89">
              Centerpartiet och alliansregeringen har under sina år visat att
              utbildning och forskning är prioriterade både utifrån individens
              perspektiv och givetvis också utifrån samhällets perspektiv, utifrån
              Sverige som kunskapsnation men också utifrån Sveriges konkurrenskraft.
            </seg>
            <seg n="6404da6f">
              Fru talman! Det resursfördelningssystem som vi har i dag tillkom
              i stort sett under den förra borgerliga regeringen. Redan då fanns
              kvalitetsindikatorer med i förslagen. Beslut togs, men innan de
              hann börja gälla ändrade sig en ny riksdag och så blev det ingenting.
            </seg>
            <seg n="19907068">
              Sedan gick det ytterligare ett ganska stort antal år då man diskuterade
              kvalitet och man tillsatte utredningar. Det blev tilläggsdirektiv
              och så vidare. Men det är först nu, än en gång med en borgerlig
              regering, som vi vågar lägga fram ett förslag på det här området.
              Det är klart att det också i det är sprängstoff att diskutera
              kvalitet och värdera vad som är kvalitet.
            </seg>
            <seg n="5229226b">
              I dag handlar det om att ha ett kvalitetsdrivande system för
              utbildningsresultat av hög kvalitet. Det är ju i dag nya krav
              på universitet och högskolor som man ställs inför för att kunna
              möta framtidens utmaningar om ökad frihet, internationalisering
              och hög kvalitet. Då krävs det att kvalitetssäkringssystemet utvecklas.
            </seg>
            <seg n="074af60b">
              Jag ska ändå bara beskriva det här förslaget i korthet, precis
              som det har beskrivits innan. Det är ju så att resurserna ska
              fördelas utifrån både antal helårsstudenter, helårsprestationer
              och utvärdering av utbildningsresultat. Det är endast en mindre
              del som fördelas utifrån resultat, och inget lärosäte, som man
              skriver i propositionen, kommer att få mindre pengar. Snarare
              är det så att man kommer att fortsätta fördela utifrån det resursfördelningssystem
              som redan finns.
            </seg>
            <seg n="40136f72">
              I debatten har man hävdat att nu kommer man som grund för fördelningen
              enbart att ha studenternas självständiga arbeten. Men det är bara
              en av tre faktorer. En minst lika viktig faktor handlar faktiskt
              om universitetens och högskolornas självvärdering av utbildningens
              resultat, en oerhört viktig faktor.
            </seg>
            <seg n="1b47f9c3">
              Flera har lyft fram i debatten att det här faktiskt är någonting
              som högskolor och universitet gör väldigt ofta. Man granskar sin
              utbildning. Man granskar lärosäten emellan. Man granskar hela
              tiden studenternas arbeten och den kvalitet som de också innehåller.
            </seg>
            <seg n="32e88bff">
              En ytterligare del kommer att vara att man faktiskt tittar över
              på vilket sätt den här utbildningen också är användbar på arbetsmarknaden.
              Då är det oerhört viktigt att ha den dialogen med de tidigare
              studenterna, och vi vet att redan i dag finns den dialogen vid
              ett antal lärosäten och den går också att utveckla.
            </seg>
            <seg n="b1f155ee">
              Utvärderingen ska ske i fyraårscykler. Jag vill ändå påpeka att
              det skrivs och det sägs, och det är oerhört viktigt, att utvärderingen
              präglas av relevans, likvärdighet, transparens och förutsägbarhet.
              Mycket av det som man talar om att den inte skulle innehålla.
              Men om man går igenom logiken som finns i det här förslaget ser
              man att det är väldigt tydligt.
            </seg>
            <seg n="eb38ad8f">
              Det är oerhört viktigt att lärosätena involveras i utvärderingsprocessen
              och ges möjlighet att både redovisa och förklara sina resultat.
              Själva granskningen ska ju ske av bedömargrupper. Det har skett
              tidigare, och det har varit framgångsrikt i tidigare utvärderingar.
              Det är klart att de bedömargrupperna också kommer att ha en relevant
              sammansättning, och man lyfter fram både experter på området som
              en del i bedömargrupperna men också arbetslivsföreträdare och
              studenter.
            </seg>
            <seg n="6637df71">
              Man har hävdat härifrån att studenter inte skulle ha någon möjlighet
              att vara med i utvärderingsprocessen. Men då har man inte läst
              propositionen i sin helhet.
            </seg>
            <seg n="e49596ee">
              Begreppet anställningsbarhet har, i en väldigt bred betydelse,
              kommit alltmer i fokus. Jag tror att det är viktigt att se att
              det inte enbart handlar om att skaffa sig en anställning på arbetsmarknaden,
              utan det kan också handla om att som entreprenör testa sina kunskaper.
              Det är därför det är så viktigt att det också inkluderas i kvalitetsutvärderingen.
            </seg>
            <seg n="0dd16ed6">
              I dagens betänkande ingår en granskningsrapport från Riksrevisionen
              som heter Studenternas anställningsbarhet regeringens och högskolans
              insatser . Här konstaterar vi i utskottet att uppdrag på det här
              området redan finns med i regleringsbrevet för 2010 både till
              högskolor och universitet och i regleringsbrev till Högskoleverket.
            </seg>
            <seg n="19153f8a">
              Fru talman! Det har varit lätt att säga i debatten: Visst ska
              vi fördela resurser utifrån kvalitet. Men så snart det finns konkreta
              förslag har framför allt oppositionen haft väldigt svårt att förhålla
              sig till det. Man har hängett sig åt att kritisera stort och smått
              på olika sätt. Jag tror att det beror på att man har svårt att
              kombinera synen på fördelning efter kvalitet med att det ska vara
              lika för alla.
            </seg>
            <seg n="736b8b95">
              En fråga som har varit aktuell under hela våren har varit de
              här förslagen och de underlag som har funnits under processen.
              Visst kan man ibland säga att processen måste ske ganska snabbt,
              men det vi framför allt ska diskutera här i dag är ju det förslag
              som ligger.
            </seg>
            <seg n="85dd0c08">
              Det som är en bärande tanke när vi eftersträvar en större autonomi
              för våra lärosäten är att vi samtidigt måste ha ett ansvar för
              att säkra kvaliteten. Vi ska utvärdera resultatet och inte själva
              innehållet i undervisningen. Socialdemokratiska företrädare skrev
              i en debattartikel i Göteborgs-Posten i maj att hela utbildningen,
              inte bara sluttampen, ska bedömas. Man vill att Högskoleverket
              ska granska utbildningarnas upplägg, står det längre fram i artikeln,
              och så har man tre krav. Det kan kännas lite löjeväckande när
              det första kravet är att Högskoleverket även i framtiden ska tillåtas
              granska utbildningarnas kvalitet. Vi pratar ju om en fördelning
              utifrån kvalitet och att man ska titta på det resultat som sedan
              ska ligga till grund för detta. Det är vad det handlar om.
            </seg>
            <seg n="47f45555">
              Socialdemokraternas synsätt, och kanske resten av den rödgröna
              oppositionens synsätt också för den delen, visar att man inte
              litar på lärosätenas egen självvärdering som en betydelsefull
              del av kvalitetsvärderingen, utan den är något som man vill överpröva.
              I reservationen skriver man: Därför måste både utbildningens innehåll
              och mål, form och resultat granskas, dvs. hela kunskapsprocessen.
            </seg>
            <seg n="11288338">
              Man ska tydligt peka ut vad det är för brister som man ser. Snacka
              om detaljreglering! Det visar den låga tilltro som man har till
              landets lärosäten när man föreslår överprövning på det här sättet.
            </seg>
            <seg n="e27f7199">
              Fru talman! Sveriges lärosäten har en central roll både för samhället
              och för den enskilda människans utveckling och välstånd. Centerpartiet
              och alliansregeringen anser att Sveriges universitet och högskolor
              ska vara utbildningsanordnare av hög kvalitet, utgöra en kritiskt
              reflekterande kraft i samhället och vara tillväxtcentrum för ny
              kunskap och innovation. För att nå detta är frihet och ett större
              självstyre nödvändigt. Men ökad frihet måste också följas av väl
              fungerande system för kvalitetsutvärdering, och det är det vi
              har framför oss att debattera och besluta om i dag.
            </seg>
          </u>
          <note n="16d98ec6">
            Fru talman! Jag yrkar bifall till förslaget i betänkandet.
          </note>
          <note type="speaker" n="12eda1cd">
            Anf. 118 LAGE RAHM (mp) replik:
          </note>
          <u who="lage_rahm_1a5db7" xml:id="i-08f458daee57769b-0" n="5c80334d" next="i-41144f1692fe03f5-0">
            <seg n="fbffd2d6">
              Fru talman! Jag ska kort säga någonting om det som Ulrika Carlsson
              sade sist om att man inte litar på universitetens självvärdering.
              Nu är ju inte jag socialdemokrat, men jag tycker ändå att det
              är lite konstigt om man har utgångspunkten i det här att man helt
              ska lita på vad den som är granskad säger. Jag tror inte ens att
              den som är granskad vill ha ett sådant system, utan den som är
              granskad vill ju bli det utifrån objektiva kriterier. Det är också
              vad vi har hört från universiteten.
            </seg>
            <seg n="9f519eda">
              Så till själva huvudfrågan. Vi har hävdat att det inte finns
              med att man ska fråga studenterna. Det är sant, det finns inte
              med. Det finns däremot, som jag sade i mitt anförande, skrivningar
              om att det är möjligt för universiteten om de vill att som en
              del av sin självvärdering fråga dem och så vidare. Men faktum
              är att vi inte här har några synpunkter och inte menar att det
              måste vara med.
            </seg>
            <seg n="54598198">
              Jag tycker att det är rimligt att fråga studenter vad de anser
              om kvaliteten. Jag tycker att det är rimligt att vi får reda på
              det och att det är en del av hur man ser på kvalitet. Det har
              också hela sektorn tyckt. Men regeringen tar bort det. Det blir
              oerhört konstigt. Det är väl ändå rimligt att man har den här
              typen av frågor även om någon inte skulle vilja ha dem.
            </seg>
            <seg n="7199d4be">
              På vilket sätt gör det universiteten ofria om studenterna skulle
              tillfrågas om kvaliteten? På vilket sätt blir det sämre om man
              frågar studenterna?
            </seg>
          </u>
          <note n="ffcdafa6">
            Anf. 119 ULRIKA CARLSSON i Skövde (c) replik:
          </note>
          <u who="lage_rahm_1a5db7" xml:id="i-41144f1692fe03f5-0" n="5c80334d" prev="i-08f458daee57769b-0">
            <seg n="3c079dff">
              Fru talman! Lage Rahm säger att den som vill bli granskad vill
              bli det på objektiva grunder. Det är det som det handlar om. Vi
              ser att det förslag till kvalitetsutvärdering som den här propositionen
              också visar på handlar om en större förutsägbarhet, en större
              transparens, än vad som har rått tidigare just vid granskningar.
              Det har funnits en kritik mot tidigare granskningar angående att
              det inte har varit tillräckligt förutsägbart, men nu visar vi
              med det här nya kvalitetsutvärderingssystemet att det är så pass
              viktiga grunder vi har.
            </seg>
            <seg n="02210257">
              Det är också så, precis som jag sade i mitt anförande, att studenter
              på olika sätt kommer att vara delaktiga i den utvärdering som
              sker. Jag tycker att det här att man inte skulle tillmäta sina
              studenter den vikten är ett bevis också på en låg tilltro till
              våra lärosäten. Jag ser det som en självklarhet att lärosätena
              faktiskt också lyfter in den delen när de vill utvärdera sin verksamhet.
            </seg>
            <seg n="66492da7">
              Det sker redan i dag att man efter olika kurser och program utvärderar
              och låter studenter vara med och utvärdera. Det är alltså redan
              i dag en väl fungerande verksamhet. Jag förstår inte riktigt varför
              det återigen ska skrivas lärosätena på näsan: Vi tror inte att
              ni kommer att använda er av studenternas erfarenheter, och därför
              ska vi tala om för er att det är precis så ni ska göra.
            </seg>
            <seg n="97421a1b">
              Det är ju det vi har kunnat se i tidigare tillägg till den resursfördelning
              vi har haft. Det handlar om att ytterligare detaljstyra. Under
              de tolv år då man inte har kommit fram med något eget förslag
              på kvalitetsområdet har man i stället kommit med ett antal fler
              parametrar och därmed ökat detaljregleringen.
            </seg>
          </u>
          <note type="speaker" n="bf0c3cdf">
            Anf. 120 LAGE RAHM (mp) replik:
          </note>
          <u who="lage_rahm_1a5db7" xml:id="i-08f458daee57769b-1" n="5c80334d" next="i-41144f1692fe03f5-1">
            <seg n="e1788d7f">
              Fru talman! Ulrika Carlssons resonemang har sina poänger och
              kan låta vettigt isolerat från vad det här faktiskt handlar om.
              Det är klart att man ska lita på människor, det menar jag också.
              Men om det nu är så att regeringen menar att utgångspunkten är
              att vi ska lita på att universiteten tar med studenternas åsikter,
              varför ska vi inte lita på att universiteten tar med examensarbetena?
              Varför ska vi inte lita på att universiteten tar med alumnienkäter?
              Hela det resonemanget faller. Om man argumenterar för att alla
              kriterier ska bort därför att vi litar på att de sköter det själva
              får man rimligtvis ta bort alla kriterier. Om man i andra hand
              menar att vi ska ha några kriterier kvar är det rimligt att man
              faktiskt har kriterier och att vi säger att man har kriterier.
              Då kan man inte argumentera mot andra kriterier och säga: Men
              vi litar på dem. Det blir ett väldigt konstigt synsätt.
            </seg>
            <seg n="6082a389">
              Rimligtvis tycker regeringen att vissa kriterier är viktiga,
              nämligen granskningen av examensarbetena och resultaten och jag
              kan säga att de är bra och viktiga och andra saker är oviktiga,
              nämligen studenterna, och dem kan man ta med om man känner för
              det.
            </seg>
            <seg n="dfb5f2cb">
              Det är den enda rimliga slutsatsen. Man kan inte argumentera
              på ett sätt med vissa saker och på ett annat sätt med andra. Jag
              vet att studenter redan i dag är med och att man har interna utvärderingar
              och så vidare. Det tycker vi är alldeles utmärkt. Men nu pratar
              vi om ett system som vi ska inrätta och som vi tycker ska vara
              kvalitetsdrivande och som vi också vill koppla resursfördelning
              till. Då är det faktiskt en helt annan sak, och då får man antingen
              argumentera för att alla regleringar från staten ska bort eller
              faktiskt vara tydlig med vilka regleringar man vill ha och vilka
              man inte vill ha.
            </seg>
          </u>
          <note n="1677724d">
            Anf. 121 ULRIKA CARLSSON i Skövde (c) replik:
          </note>
          <u who="lage_rahm_1a5db7" xml:id="i-41144f1692fe03f5-1" n="5c80334d" prev="i-08f458daee57769b-1">
            <seg n="88624804">
              Fru talman! Lage Rahm återkommer till de skrivningar som finns
              i propositionen. Låt mig ge ett litet lästips: Läs hela propositionen.
              Läs alla de delar och kriterier som finns. Där står det att i
              bedömargrupperna har studenterna en given plats. Det är viktigt
              att säga att studenterna har det.
            </seg>
            <seg n="8e193e7d">
              Samtidigt kan vi se att vi behöver stärka möjligheten för dem
              som tidigare varit studenter, att vi när det gäller anställningsbarheten
              hittar ytterligare kriterier. Det har varit svårt att se på vilket
              sätt man kan mäta samverkan. Det har förts diskussioner om det.
              När det gäller granskningen av resultaten är detta det viktigaste.
            </seg>
            <seg n="066864a1">
              Det studenterna känner till när de går sin utbildning är den
              kvalitet de upplever i den studentmiljö där de befinner sig. Då
              kommer de också att finnas med i bedömargrupperna och kunna vara
              med och göra inspel under studietiden. Vi lyfter fram att studenterna
              har en viktig roll även sedan de lämnat sina studier vad gäller
              anställningsbarheten och den användbarhet de anser att studierna
              haft. Det blir då ett ytterligare kriterium. Dessutom tittar man
              på de självständiga arbetena.
            </seg>
            <seg n="97d4cfbb">
              När man sammanväger studenternas åsikter ger det en bred bild
              av hur de ser på kvaliteten vid lärosätet. Vi tittar alltså på
              studenternas möjligheter under alla de tre kriterier som finns
              beträffande kvalitetssystemet.
            </seg>
            <seg n="fde0c944">
              När det gäller möjligheten att ha ett kvalitetsdrivet system
              har studenterna självklart en viktig roll, men vi måste också
              se hur det kan bli långsiktigt hållbart. De expertgrupper som
              granskat propositionen, och som det tidigare hänvisats till, säger
              att de ser med tillförsikt an detta kvalitetsutvärderingssystem,
              att det kommer att bli långsiktigt hållbart. Givetvis kommer lärosätena
              och studenterna att finnas med hela tiden.
            </seg>
          </u>
          <note type="speaker" n="b303946d">
            Anf. 122 AMINEH KAKABAVEH (v) replik:
          </note>
          <u who="amineh_kakabaveh_08f6a8" xml:id="i-4856c4979ef5f901-0" n="acfbf1e2" next="i-e8429e3045ee8793-0">
            <seg n="8f62d5fd">
              Fru talman! Det är egentligen för sent att stå här och försöka
              övertala varandra. Jag insåg att det inte fanns så mycket utrymme
              för den kritik som framfördes till utskottet, bland annat av ordföranden
              för Sveriges Förenade Studentkårer, SFS, som organiserar 70 000
              studenter. De ansåg tydligt och klart att de inte fanns med i
              processen.
            </seg>
            <seg n="989021db">
              Den egna ambitionen är en sak, men det är en helt annan sak om
              man har en allians eller sitt parti med sig. Enligt SFS och andra
              studentkårer har de inte haft möjlighet att påverka hela processen.
              TCO och studentkårerna efterlyser fortfarande tiden, det vill
              säga den tid lärarna har för studenterna. De kräver så mycket
              som 15 timmar i veckan för vissa utbildningar. Det är det som
              är kvalitet, inte det självständiga arbetet.
            </seg>
            <seg n="f7db3dba">
              Problemet är, Ulrika Carlsson, att det inte är fråga om de studenter
              som har goda möjligheter att klara sig på egen hand. Vi har alla
              någon gång varit studenter. Hur var det? Jo, man jobbade vid sidan
              av och gjorde en mängd andra saker. I slutändan fick man skynda
              sig med studierna. Det är helheten i utbildningen som ger kvalitet.
            </seg>
            <seg n="f4afd8f8">
              Vad tycker Ulrika Carlsson om att studentinflytandet inte alls
              var så centralt i processen, vilket också framkom vid mötet i
              utskottet?
            </seg>
          </u>
          <note n="713db95e">
            Anf. 123 ULRIKA CARLSSON i Skövde (c) replik:
          </note>
          <u who="amineh_kakabaveh_08f6a8" xml:id="i-e8429e3045ee8793-0" n="acfbf1e2" prev="i-4856c4979ef5f901-0">
            <seg n="90fecce0">
              Fru talman! Jag vill än en gång påpeka att hela detta fokus på
              kunskap och kvalitet i den högre utbildningen handlar om studenterna.
              Det är de som blir bärare av den nya kunskapen. De använder kunskapen
              antingen det är som anställda, entreprenörer eller något annat
              i arbetslivet. Jag anser att det finns ett mycket tydligt studentperspektiv
              i alla de olika delarna. Det gäller både kvaliteten på det avslutande
              arbetet och att man finns med och bedömer det pågående kvalitetsarbetet,
              samt att man även gör det i efterhand. Jag har därför svårt att
              förstå att studenterna inte skulle finnas med.
            </seg>
            <seg n="6f1ee9d3">
              Vi blandar och ger lite grann i debatten, och det är klart att
              man ibland känt att man inte funnits med i hela processen. Det
              är viktigt att säga att vi i dag diskuterar kvalitetsutvärderingssystemet,
              och där finns en stark betoning på studenternas roll och på studenterna
              som bärare av kvalitet.
            </seg>
            <seg n="86388553">
              I den kritik som funnits tidigare har man framfört att det kvalitetssäkringssystem
              som vi nu lyfter fram ger större möjligheter för lärosäten som
              arbetar med breddad rekrytering att på olika sätt förklara sitt
              arbete och visa på det resultat man når beroende på de studenter
              man har. I debatten har lite föraktfullt sagts att det nu bara
              kommer att handla om att jaga de bästa studenterna. Detta förslag
              handlar inte om det. Däremot handlade det förslag som tidigare
              fanns till viss del om det. Det är således viktigt att läsa propositionen
              med nya glasögon.
            </seg>
            <seg n="d4fa7c60">
              Det finns en del att kritisera beträffande processen. Den har
              många varit missnöjda med. När man tittar på innehållet i propositionen
              ser man emellertid att det finns ett starkt stöd, och det finns
              också ett starkt studerandeperspektiv.
            </seg>
          </u>
          <note type="speaker" n="2e50fb21">
            Anf. 124 AMINEH KAKABAVEH (v) replik:
          </note>
          <u who="amineh_kakabaveh_08f6a8" xml:id="i-4856c4979ef5f901-1" n="acfbf1e2" next="i-e8429e3045ee8793-1">
            <seg n="cbea041e">
              Fru talman! Låt mig tydliggöra att det är Ulrika Carlsson som
              tycker det. Vi är inte föraktfulla mot de duktiga studenterna,
              snarare tvärtom. Alla vill belöna, men det vi vill belöna är helheten
              och majoriteten, inte bara dem som är duktigast. Alla är inte
              duktigast. Det är därför TCO, SFS och många andra studentkårer
              anser att det är viktigt med lärartätheten. Vi menar att en del
              av kvaliteten bygger på just detta. Det vore en viktig kvalitetssatsning.
            </seg>
            <seg n="3e9c2112">
              När det gäller propositionen och den process som varit framgår
              det av Högskoleverket att det enda studenterna kan vara med på
              är alumnienkäterna, och det är något som kommer långt senare;
              det finns inte med under studietiden. Då kan man utvecklas och
              upptäcka brister i kvaliteten. Det blir dock långt senare och
              kan därför inte ge den kvalitet som gäller utbildningarna i dag.
            </seg>
            <seg n="6481be94">
              Det låter på debatten som om det handlade om studenterna, men
              det handlar om den kvalitet som studenterna vill ha i sina studier
              för att sedan kunna berika sig själva, samhället, arbetsmarknaden
              etcetera. Det är det viktigaste. Därför undrar jag vad Ulrika
              Carlsson tycker om kritiken som säger att studenternas arbete
              inte bara ska gälla enkäterna efter studierna i fyra till nio
              år. Vad vill ni utveckla?
            </seg>
          </u>
          <note n="0b2b2898">
            Anf. 125 ULRIKA CARLSSON i Skövde (c) replik:
          </note>
          <u who="amineh_kakabaveh_08f6a8" xml:id="i-e8429e3045ee8793-1" n="acfbf1e2" prev="i-4856c4979ef5f901-1">
            <seg n="7b7490eb">
              Fru talman! Vi har gjort många olika saker för att stärka kvaliteten
              i den högre utbildningen. Låt mig påpeka att alliansregeringen
              i sina två första budgetar lade in kvalitetsförstärkningspengar
              kopplade till de lärosäten som hade den lägsta lärartätheten.
              Vi anser oss inte vara färdiga med tilldelningen, men det finns
              många olika delar som måste tillgodoses. Därför var det en prioriterad
              första fråga, och vi är beredda att framöver titta på detta ytterligare
              utifrån kvalitetsaspekterna för att se hur vi kan gå vidare.
            </seg>
            <seg n="9b96377f">
              När det gäller studenternas möjligheter vill jag än en gång påpeka
              och betona att det är studenterna som är de viktigaste faktorerna
              kopplat till vilken kvalitet man uppnår. Då är det oerhört viktigt
              att man i det förslag som nu föreligger som proposition lyfter
              fram många delar som på olika sätt visar på kvaliteten. Det ger
              möjligheter för lärosätena att motivera och förklara de resultat
              man når.
            </seg>
            <seg n="eb97e9a0">
              Det handlar inte enbart om examensarbetena. Från oppositionens
              sida har man i reservationen skrivit att det inte är så lätt för
              alla att skriva och tala om vad man kan, utan man kanske i stället
              vill visa det på olika sätt. Därför finns det med i propositionen
              att man ska göra besök vid lärosätena för att även kunna ta del
              av det. Det finns olika uttryckssätt när det gäller examensarbetena,
              och därför säkrar man att alla de olika sätten ska kunna tillgodogöras.
            </seg>
            <seg n="3be73723">
              Utifrån propositionens fokus på kunskap och kvalitet i den högre
              utbildningen vill jag än en gång betona att den nuvarande regeringen
              faktiskt vågar komma med förslag, inte bara diskutera kvaliteten,
              som Vänsterpartiet gjorde när man stödde den tidigare regeringen.
              Möjligtvis diskuterade man förslag som gällde kvaliteten, men
              man vågade inte göra någonting. Här visar vi på möjligheterna
              att hitta och på olika sätt stärka ett kvalitetsdrivet system
              för studenternas skull och för Sveriges skull.
            </seg>
          </u>
          <note type="speaker" n="b7ef6a7a">
            Anf. 126 ULF NILSSON (fp):
          </note>
          <u who="ulf_nilsson_b08371" xml:id="i-385535a2192438a5-0" n="29386ec3" next="i-2185a8c02dd85bf0-0">
            <seg n="5abeef57">
              Fru talman! Med början för ungefär 15 år sedan och fram till
              för några år sedan har det skett en enormt kraftig utbyggnad av
              det svenska högskolesystemet. Ett antal nya högskolor har kommit
              till, och ett antal högskolor har graderats upp till universitet.
              Alla de här nya högskolorna var välkomna och betydde mycket för
              att fler skulle söka sig till högre utbildning. De betydde också
              mycket för den regionala utvecklingen och specialiserade sig ibland
              på intressanta nischer.
            </seg>
            <seg n="03b8b9f5">
              Men det fanns ett stort fel med Socialdemokraternas högskolepolitik.
              Den var inte finansierad fullt ut. Tvärtom urholkades under ett
              antal år resurserna till högre utbildning. De nya studenterna
              fick mindre undervisning, färre lärartimmar och mindre stöd, men
              fler grupptentor och hemtentor och dålig utvärdering. Den socialdemokratiska
              regeringen var på den tiden ensidigt fixerad vid antalet studenter
              som kom in på en utbildning, men glömde ofta bort hur många som
              kom ut med kvalificerade kunskaper. Kvantiteten var helt enkelt
              viktigare än kvaliteten.
            </seg>
            <seg n="951b560c">
              Fru talman! Det är dags att lämna den här utbildningsfabriken
              och inte bara mäta framgång i antal eller procent som börjar eller
              slutar. Alliansregeringen inledde också mandatperioden med en
              kvalitetssatsning på studenternas utbildning. År 2008 öronmärktes
              120 miljoner extra och år 2009 öronmärktes 240 miljoner till höjd
              kvalitet i grundutbildningen. Dessutom fick vi en forskningsproposition
              som gav den historiskt största ökningen av forskningsmedel någonsin
              i Sverige.
            </seg>
            <seg n="42b43ed3">
              Men nu handlar det inte bara om hur stora summor som fördelas
              till högskolorna. Det handlar också om hur fördelningen sker och
              om den sker på ett sätt som gynnar bra utbildning. Under många
              år har en stor del av ersättningen som går till högskolorna betalats
              ut efter hur många studenter som blivit godkända, så kallade helårsprestationer.
              Det ska villigt erkännas att det var den borgerliga regering som
              satt 19911994 som införde det systemet med stöd av Socialdemokraterna.
              Det var ett system som låg i tiden då. Men så småningom vaknade
              insikten hos många av oss att det kanske inte alltid är så klokt
              att ensidigt premiera antalet godkända studenter. Det kanske inte
              alltid är det perfekta systemet att en lärare vid en institution
              vet att han eller hon får ökade medel till sin institution ju
              fler studenter som blir godkända. Det behövs någon form av utvärdering
              av nivån på till exempel examensarbeten som blir godkända.
            </seg>
            <seg n="d410e656">
              Folkpartiet motionerade om detta flera gånger i opposition. Alliansen
              gick till val på att komplettera det gamla systemet med ett mer
              kvalitetsinriktat system. Det är ett förslag från regeringen till
              ett första steg i den riktningen, kan man väl säga, som vi har
              framför oss här i dag.
            </seg>
            <seg n="41fc5f5f">
              Regeringen föreslår att det blir oftare förekommande granskningar,
              minst vart fjärde år i stället för vart sjätte, som i dag. Högskoleverket
              får i uppdrag att utvärdera utbildningens resultat i första hand,
              inte bara antalet godkända studenter eller hur man arbetar på
              olika sätt på olika nivåer i högskolan.
            </seg>
            <seg n="bdc69934">
              Det här blir kanske en upprepning, men jag säger det med tanke
              på eventuella nytillkomna åskådare eller lyssnare: Studenternas
              självständiga arbete blir en väldigt viktig del av utvärderingen,
              liksom högskolans självvärderingar kombinerade med platsbesök
              från Högskoleverket och även enkäter till studenter som har avslutat
              utbildningen och har erfarenhet av hur det har gått med anställningsbarhet
              och så vidare. Det ska vara externa oberoende sakkunniga som genomför
              platsbesök och jämför sina bedömningar med högskolornas egna.
              Men en kärna i bedömningen blir de självständiga examensarbetena,
              för de ger en helhetsbild av den akademiska nivån på lärosätet.
            </seg>
            <seg n="d01aec7c">
              Lärosäten som har riktigt allvarliga brister i sina utbildningar
              ska kunna mista sin examensrätt efter att ha fått möjlighet att
              rätta till det som är dåligt. De som får det bästa helhetsomdömet
              tilldelas extra resurser på grund av sin höga kvalitet. Ett bra
              omdöme av Högskoleverket ger större resurser. Samtidigt framhåller
              regeringen att utvärderingen ska ta hänsyn till olika förhållanden,
              så att det blir en helhetsbedömning som bland annat också väger
              in hurdana studenternas förutsättningar är.
            </seg>
            <seg n="fb93ceaa">
              Fru talman! Det är naturligtvis alltid viktigt att riksdag och
              regering utvärderar och följer upp hur universitet och högskolor
              når upp till målen. Utvärderingen förstärks nu. Vad som är nytt
              är också att regeringen dessutom tar ett första steg för att fördela
              resurserna till högskolorna efter deras resultat. I dag finns
              inte någon jättestor koppling till kvalitet när pengar till grundutbildningen
              på högskolorna fördelas.
            </seg>
            <seg n="8798d7fc">
              Oppositionen yrkar avslag på propositionen, men har inget alternativt
              förslag. Jag har suttit här och lyssnat och försökt höra vad ni
              vill utvärdera och göra. I stället har jag fått höra ganska detaljerade
              beskrivningar av hur olika remissinstanser, enskilda högskolor,
              Högskoleverket och utredningen förhåller sig samt att man borde
              ha haft fler diskussioner innan. Men det är väldigt lite och tunt
              om vilken inriktning mot utvärderingssystem oppositionen skulle
              vilja föreslå. Ändå har man inte bara några yrkanden, utan man
              avslår propositionen helt och hållet. Det här första steget till
              att höja nivån på kvalitetsgranskningen skulle alltså upphöra
              helt, och vi skulle börja om från början igen.
            </seg>
            <seg n="b71f3c58">
              Jag ser som sagt det här förslaget som ett ganska försiktigt
              men mycket viktigt steg mot ett nytt system där kvaliteten sätts
              i fokus. Till att börja med blir den nya principen för resursfördelning
              närmast ett komplement till det gamla systemet med helårsersättningar.
              Ingen högskola kommer inledningsvis att få mindre resurser med
              detta nya system, men tillskott av nya resurser kommer att fördelas
              inom det nya systemet.
            </seg>
            <seg n="1e9b23e3">
              Det utrymme som frigörs genom avgifterna för utländska studenter,
              som Amineh Kakabaveh talade om, får Utbildningsdepartementet behålla,
              och det tänker man använda som ett extra resurstillskott, oavsett
              hur många studenter som kommer. Hur det sedan blir med det i verkligheten
              om vi mot förmodan skulle få en ny regering är naturligtvis oklart,
              eftersom Socialdemokraterna har accepterat avgifter för utländska
              studenter, medan både Vänsterpartiet och Miljöpartiet vill avskaffa
              dem. Vi kommer naturligtvis att arbeta på olika sätt för att hitta
              ytterligare resurser som ska kunna föras över till utbildningarna
              och våra studenter. Men det finns redan från början ett utrymme
              frigjort på grund av denna reform.
            </seg>
            <seg n="0797fa03">
              Fru talman! Oppositionen har till 8090 procent talat om hur förarbetena
              har gått till. Jag ser tvärtom den här reformen som inledningen
              på ett nytt sätt att tänka när det gäller både kvalitet och resursfördelning.
              Fokus sätts mer än tidigare på att bedöma lärosätenas resultat,
              inte på hur de kommer fram till resultatet, inte på processen.
            </seg>
          </u>
          <note n="82eb3c0a">
            Jag yrkar bifall till förslaget i utskottets betänkande.
          </note>
          <u who="ulf_nilsson_b08371" xml:id="i-2185a8c02dd85bf0-0" n="29386ec3" prev="i-385535a2192438a5-0">
            <seg n="d9848d37">
              (Applåder)
            </seg>
          </u>
          <note type="speaker" n="8934e545">
            Anf. 127 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-270ed0bc34e37c29-3" n="baac8c1f">
            <seg n="fe4e1d35">
              Fru talman! Jag hade egentligen inte tänkt begära replik på Ulf
              Nilsson, för det var till att börja med mest den gamla vanliga
              debatten. Men när han på slutet försöker göra gällande att vi
              inte har varit tydliga i den här debatten i våra yrkanden om vad
              vi föreslår undrar jag om Ulf Nilsson bara läst reservation 1
              eller om han också har läst reservation 2. Reservation 2 säger:
              Vi delar i huvudsak de förslag till kvalitetsgranskningssystem
              som Högskoleverket tidigare tagit fram i samråd med majoriteten
              av de svenska lärosätena samt de organisationer som representerar
              lärare och studenter. Regeringen bör därför återkomma med ett
              nytt förslag till ett system för utvärdering av kvaliteten i högskolan,
              där Högskoleverkets förslag ska utgöra underlag.
            </seg>
            <seg n="9d264284">
              Det är väl ganska tydligt med vad vi föreslår. Vi tycker att
              det föreslagna system som sektorn har arbetat fram är bättre än
              regeringens. Det är väl ganska tydligt, eller måste vi upprepa
              det en gång till? Det känns ganska märkligt.
            </seg>
            <seg n="26220b37">
              Vi är också tydliga med andra saker. Vi är tydliga i vårt budgetalternativ
              att vi har 400 miljoner mer till kvalitetssatsningar. Jag vet
              att Folkpartiet i förra valet lovade ett miljardregn över universitet
              och högskolor för att höja kvaliteten i grundutbildningen. Det
              har inte riktigt blivit fallet.
            </seg>
            <seg n="ac3a6a17">
              Det har kommit en forskningsproposition som är hyggligt bra.
              Men i övrigt är de kvalitetssatsningar som har föreslagits från
              regeringen varit tricksande med siffror. Man har dragit ned på
              ett anslag och satsat på ett annat anslag. Det är inte första
              gången vi har debatterat det i den här kammaren.
            </seg>
            <seg n="85d17790">
              Det är i varje fall lite intressant att man måste något årtionde
              tillbaka för att diskutera framtiden. Om Ulf Nilsson skulle vilja
              diskutera framtiden är det viktigt att titta på de förslag vi
              nu lägger fram. Det gäller förslaget att höja kvaliteten här och
              nu, där vi är helt överens. Vi är också helt överens om att vi
              behöver ett kvalitetsutvärderingssystem som premierar kvalitet
              men som också har sin förankring i sektorn.
            </seg>
            <seg n="e3ecbb32">
              När det gäller enighet i övrigt skulle man kunnat ställa en fråga
              om huruvida Alliansen kommer att förstatliga skolan eller inte,
              men det är inte temat för dagens debatt. Jag antar att Ulf Nilsson
              inte vill svara på det i dag.
            </seg>
          </u>
          <note type="speaker" n="ce757593">
            Anf. 128 ULF NILSSON (fp) replik:
          </note>
          <u who="ulf_nilsson_b08371" xml:id="i-7955d9197aa712b7-0" n="29386ec3">
            <seg n="52e2dc4b">
              Fru talman! Jag tycker nog att det hade varit intressant för
              ledamöterna här, debattörerna och den intresserade allmänheten
              att se vad det är av Högskoleverkets förslag som ni vill ha med
              i stället för att bara hänvisa väldigt generellt och allmänt till
              att det är i linje med Högskoleverkets förslag.
            </seg>
            <seg n="6a186883">
              Det finns väldigt mycket i Högskoleverkets förslag. Det föreslår
              till exempel att utvärderingar ska ske inom en fyraårsperiod,
              vilket också regeringen föreslår. Det föreslår tre betygssteg
              i huvudbedömningen för lärosätena. Det tar också regeringen upp
              som ett förslag.
            </seg>
            <seg n="bbd62c25">
              Det är inte den självklara enighet som ni säger i er reservation.
              Majoriteten av universitet och högskolor kritiserar Högskoleverket
              för att vilja utvärdera just processen och arbetsprocessen för
              mycket.
            </seg>
            <seg n="066975f3">
              Det ger inte mig särskilt mycket att ni allmänt hänvisar till
              Högskoleverket. Jag tror att både studenter och universitetsfolk
              i största allmänhet skulle tycka att det vore intressant att höra
              tre, fyra exempel på vad som är skillnaden mellan er utvärdering
              och den som regeringens föreslår.
            </seg>
          </u>
          <note type="speaker" n="5c46a093">
            Anf. 129 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-270ed0bc34e37c29-4" n="baac8c1f">
            <seg n="94326272">
              Fru talman! Jag vet inte om Ulf Nilsson kanske har varit borta
              lite från den högskolepolitiska debatten så att han har missat
              en del som har hänt på senare tid. Det var en väldig kritik från
              högskolorna mot Högskoleverkets första förslag. Högskoleverket
              fick då regeringens uppdrag att tillsammans med universitet och
              högskolor att arbeta fram ett nytt förslag. Jag välkomnade det.
            </seg>
            <seg n="e4b0e581">
              När det förslaget kom fanns det en enighet i sektorn. Därefter
              valde regeringen att riva upp detta. Det är en historiebeskrivning
              som Ulf Nilsson och hans allianskompisar får ta ansvar för. Vi
              är väldigt tydliga med att vi tycker att det framarbetade förslaget
              är bättre än regeringens förslag. Vi tycker att det ska utgöra
              grund för det nya systemet.
            </seg>
            <seg n="ea3c76f8">
              Det innebär, precis som Ulf Nilsson var inne på, samma antal
              betygssteg och processer i övrigt som vi har diskuterat. Det är
              inte något konstigt. Det är inte så att vi ska arbeta fram något
              nytt förslag. Vi hade tyckt att det hade varit bra om Sveriges
              riksdag hade kunnat enas om ett förslag.
            </seg>
            <seg n="80a612ac">
              Tänk vad bra det kunnat vara om det också hade kunnat bli en
              långsiktighet i dessa frågor. Det hade jag känt varit bra. Men
              den här gången har regeringen och de borgerliga partierna valt
              att politisera en fråga som inte hade behövt vara politiserad
              i stället för att kunna gå härifrån och säga att vi haft en process
              som skötts bra.
            </seg>
            <seg n="99f06165">
              Jag undrar om Ulf Nilsson tycker att processen har varit bra.
              Har beredningen av ärendet varit till fyllest? Är han stolt över
              den process som har varit? Känner han sig nöjd med detta? Det
              är den första frågan.
            </seg>
            <seg n="f0cdecb6">
              Den andra frågan är: Känns det bra, Ulf Nilsson, att man talar
              om ökad autonomi, och när högskolor och universitet får vara med
              och tycka till om kvalitet i högre utbildning bortser regeringen
              från det man har kommit fram till? Känns det som en logik som
              Ulf Nilsson är stolt över?
            </seg>
          </u>
          <note type="speaker" n="fe014f78">
            Anf. 130 ULF NILSSON (fp) replik:
          </note>
          <u who="ulf_nilsson_b08371" xml:id="i-7955d9197aa712b7-1" n="29386ec3">
            <seg n="3e5b11e6">
              Fru talman! Jag har här en klocka till min hjälp. Jag ser att
              Mikael Damberg har talat i 1 minut och 40 sekunder utan att nämna
              ett enda exempel på vad ert alternativ till utvärderingssystem
              skulle vara. Däremot har Mikael Damberg ägnat dessa nästan två
              minuter till att tala om att vi inte har lyssnat på Högskoleverket
              tillräckligt mycket och till att tala om hur processen har varit.
            </seg>
            <seg n="b5572614">
              Jag tycker inte att det borde ha varit så svårt om man hade något
              förslag som låg en väldigt varmt om hjärtat att nämna det. Men
              det fick vi inte höra. Jag tycker fortfarande att vi sätter kvaliteten
              i fokus och känner mig trygg i det oavsett detaljerna i förhandlingarna
              innan.
            </seg>
          </u>
          <note type="speaker" n="a7277f89">
            Anf. 131 YVONNE ANDERSSON (kd):
          </note>
          <u who="yvonne_andersson_78c29c" xml:id="i-504370600ea13650-0" n="04117767">
            <seg n="51888673">
              Fru talman! Oj, vad spännande debatten blev om vårt efterlängtade
              förslag om ett resursfördelningssystem med utgångspunkten i kvalitet!
              Innan jag gör en kort genomgång av historiken vill jag yrka bifall
              till förslaget i betänkandet och avslag på reservationerna.
            </seg>
            <seg n="ab5df031">
              Fru talman! Detta är en del i en jättestor reform för hela högskoleväsendet.
              Det startade med att vi har gjort precis det som vi har yrkat
              från den här talarstolen i många år. För mig själv handlar det
              om åtta år som jag har varit uppe i debatten och yrkat bifall
              till mina förslag och mitt partis förslag innan vi kom i majoritet
              så att vi äntligen kunde genomföra någonting med utgångspunkt
              i kvaliteten.
            </seg>
            <seg n="2486a5b0">
              Det är spännande. Vi gav pengar till kvalitetshöjande åtgärder.
              Vi har fått kämpa med det ras som fanns inom högskoleutbildningen
              under förra mandatperioden och innan dess. Man tog bort en rad
              undervisningstimmar inte minst för dem som läste inom humaniora.
              Där fick vi, fru talman, öka till med medel hela tiden för att
              kvalitetshöja.
            </seg>
            <seg n="7d3fdb01">
              Sedan funderade vi på detaljstyrningen. Vi har i omgångar efter
              omgångar sagt att det är förkastligt för våra lärosäten i en internationell
              verklighet. Vi måste absolut ha autonomi på lärosätena. Då fick
              regeringen lägga fram direktiv till en autonomiutredning, och
              det återkommer vi till.
            </seg>
            <seg n="8cf9105a">
              Så har vi detta med resursfördelningssystemet, som är en så oerhört
              viktig del för våra lärosäten. Hur har det varit tidigare? Det
              är klart att man går till sin egen verklighet när man har mött
              problemen inifrån.
            </seg>
            <seg n="f9614354">
              När Linköpings universitet startade var det filial till Helsingfors.
              Då visste man inte vad man skulle få för anslag. Man blev lovad
              medel från Strategiska stiftelsen, men det hissades ju aldrig
              upp till regelbundna anslag. Umeå och Linköpings universitet som
              tillkom ungefär samtidigt fick helt olika resursfördelning. Det
              fanns inget förutsebart resursfördelningssystem över huvud taget.
            </seg>
            <seg n="89238721">
              Jag ha debatterat med såväl tidigare utbildningsminister Thomas
              Östros som Leif Pagrotsky och förhört mig: Var finns resursfördelningssystemet
              så att det blir förutsebart och lärosätena kan veta vad de får
              för resurser? Ingen har kunnat tala om utifrån vilka kriterier
              som resurserna tilldelades.
            </seg>
            <seg n="d2da2e7f">
              Sedan kom detta med helårsstudenter och halvårsstudenter och
              allt vad det vara, HÅP:ar och annat som vi kallade det. Det byggde
              på alla dem som hade genomgått den utstakade processen som var
              kurserna. Där fick man lika mycket medel till varenda en.
            </seg>
            <seg n="6d5db12c">
              Det bygger på en knepig människosyn att alla människor lär sig
              lika mycket på lika lång tid och på samma sätt. Då kan man ha
              en sådan ordentlig modell där man bara låter alla passera. Det
              är inte kvalitet för oss.
            </seg>
            <seg n="3ebf28c8">
              Kvalitet för oss är erkännandet att vi, våra barn som nu är studenter
              och andra lär sig på olika sätt. En utbildningsinstitution som
              en högskola och ett lärosäte är måste erbjuda en mångfald av sätt
              att lära sig på och få utvecklas på. Det är vad som ger framgång.
              Det är inte vad vi lägger upp som process rakt av som gör att
              vi kan mäta en kvalitet. Kvaliteten måste i huvudsak mätas i vad
              studenterna har lärt sig. Båda de här är väldigt viktiga.
            </seg>
            <seg n="156caed5">
              Fru talman! Den här processen är spännande i sig. Det var professor
              Dan Brändström, kanske den mest kunniga i hela landet om helheten
              i svensk högre utbildning och forskning, som från början fick
              uppdraget att utreda ett nytt fördelningssystem med utgångspunkt
              i kvaliteten. Han lade fram ett betänkande där många delar var
              bra. Andra delar upplevde vi inte var lika bra politiskt. Sedan
              fick Högskoleverket uppdraget att jobba vidare med utgångspunkt
              i vad Dan Brändström hade lyft fram i sin utredning. De hade den
              goda smaken att dessutom förankra det i sektorn.
            </seg>
            <seg n="56f2da61">
              Det här är jättebra. Det kom fram en produkt, och sedan tog departementet
              den och lade på det politiska raster som finns i varje beslut
              inom den här världen och som av tradition har funnits i vårt land,
              inte minst under socialdemokratisk regeringsinnehav. Sedan kom
              en politisk produkt med utgångspunkt först och främst i Dan Brändströms
              utredning men även i det förslag som Högskoleverket var överens
              med sektorerna om. Så kom detta fram.
            </seg>
            <seg n="38b19447">
              Detta är en fantastisk process när man ska ha fram ett instrument
              som ska vara hållbart över tid. Det har aldrig funnits tidigare.
              Kom ihåg, mina kolleger, att det aldrig har funnits något kvalitetsresursfördelningssystem
              i vårt land tidigare! Nu har vi ett, och det borde vi fira med
              kraft. Vi har ett som många har bidragit till.
            </seg>
            <seg n="c6cc65f2">
              Alliansregeringen och vi som arbetar med de här frågorna i riksdagen
              är tillräckligt ödmjuka för att öppna för att om det visar sig
              att det finns missar måste vi naturligtvis åtgärda dem. Visar
              det sig att det inte är hållbart måste det kanske justeras, och
              det tror jag. När man gör ett sådant banbrytande arbete och kommer
              fram med någonting helt nytt kan de allra bästa underlag få oförutsägbara
              konsekvenser. Det har vi mängder med bevis på inom utbildningsforskningen.
              Då måste man gå in och korrigera det.
            </seg>
            <seg n="ff1e20d5">
              Kära kolleger i Sveriges riksdag, vi har äntligen och för första
              gången i historien ett förslag på ett kvalitetsresursfördelningssystem
              som vi har möjlighet att fatta beslut om. Detta, mina vänner,
              har ingen tidigare regering kommit fram till. Inget tidigare utskott
              har kommit med ett betänkande med ett sådant förslag.
            </seg>
            <seg n="19fa6bad">
              Fru talman! Låt mig sedan titta på oppositionen. Jag har blivit
              besviken över att man inte tycks ha läst propositionen eller det
              betänkande som har diskuterats. Jag tycker att det ges fel bilder
              av processen. Jag vet att det har varit många upprörda känslor
              här, men det är inte alls konstigt eftersom det handlar om en
              oerhört komplicerad kunskapsmassa när man bygger upp ett fördelningssystem
              av den här arten. Man ska ha med processen, samhället i övrigt
              och individens utveckling. Det tillsammans är oerhört komplicerat.
              Jag ser det som fullständigt självklart att det kan finnas upprörda
              känslor under den processen. Men att man här inte ger en korrekt
              bild av vad som faktiskt har hänt och vad det innebär tycker jag
              är bekymmersamt. Nu har mina kolleger på allianssidan gjort jättebra
              föredragningar.
            </seg>
            <seg n="2a3562ec">
              Jag är också bekymrad över den reservation som oppositionen har,
              reservation 2. Där talar man om ett nytt förslag där Högskoleverkets
              förslag ska vara underlag. Det tycker jag är bekymmersamt. Det
              innebär att det inte finns något förslag. Jag trodde ett tag under
              debatten här i dag att oppositionen ville ha Högskoleverkets förslag,
              men efter att ha läst reservation 2 har jag förstått att så är
              inte fallet.
            </seg>
            <seg n="238b31a6">
              Med det vill jag säga att vår handlingskraftiga alliansregering
              för första gången i historien har lyckats ta fram ett kvalitetsresursfördelningsförslag
              som är användbart rakt ut i hela vårt högskolesystem. Det kan
              vi glädjas åt. Det finns bara ett enda förslag att besluta om
              i dag. Något annat förslag finns inte.
            </seg>
            <seg n="01a5c769">
              Tiden får utvisa om det kommer kritik längre fram när det har
              satts i sjön. Nu har vi ett förslag som vi tror är hållbart. Jag
              var i måndags på SLU i Uppsala, och där var de mycket positiva
              till det här förslaget. Det har vi att fatta beslut om i dag.
            </seg>
            <seg n="b3544187">
              Fru talman! Vi kan inte annat än glädjas. Jag yrkar bifall till
              förslaget.
            </seg>
            <seg n="1b4e2503">
              Jag vill också tacka vår högskoleminister som är här i dag för
              att han har orkat bära det här ända fram till ett riktigt förslag
              som vi har möjlighet att ta ställning till i dag.
            </seg>
          </u>
          <note n="e101896d">
            I detta anförande instämde Gunilla Tjernberg (kd).
          </note>
          <note type="speaker" n="8a508217">
            Anf. 132 Statsrådet TOBIAS KRANTZ (fp):
          </note>
          <u who="unknown" xml:id="i-d0eabd9301c8bf11-1" n="5c7bd74f">
            <seg n="d717b503">
              Fru talman! Vi lever i en mycket omvälvande och spännande tid.
              Runt om i världen ser vi nu ett antal nya aktörer som träder in
              på den globala, ekonomiska scenen och som förändrar vår värld
              mycket kraftigt. Kraften i den här förändringen är mycket stark.
            </seg>
            <seg n="d6c8bae3">
              EU-kommissionen publicerade för något år sedan en rapport där
              de försökte se in i framtiden, hur man ser på de trender som finns
              i dag och om de råder om 20, 25, 30 år. Hur ser världen ut då?
            </seg>
            <seg n="6fbce368">
              Det är en dramatisk förändring av den värld vi lever i som ligger
              framför oss om de här spådomarna slår in. Vi kommer att få en
              befolkningsökning i världen med runt 20 procent. 97 procent av
              den här befolkningsökningen kommer att äga rum i Asien. 60 procent
              av världens befolkning kommer att bo i Asien om 20, 25, 30 år.
              Endast 67 procent kommer att bo i Europa. Världshandel och världsproduktion
              kommer att fördubblas under de här 20, 25, 30 åren. Huvuddelen
              av den här ökningen kommer att ske i Asien. Vi kommer att få se
              en global medelklass växa fram på kanske en miljard människor.
              90 procent av den här befolkningen kommer att bo i länder som
              vi i dag betecknar som utvecklingsländer. Indien och Kina, som
              i dag står för 10 procent av de samlade utgifterna för forskning
              och utveckling i världen, kommer om 20, 25, 30 år att stå för
              20 procent, det vill säga en fördubbling.
            </seg>
            <seg n="14cb58f7">
              I allt väsentligt måste man säga att detta är en mycket positiv
              utveckling. Jag tillhör dem och det gör kanske flera andra i kammaren
              också som en gång gick in i politiken därför att vi trodde på
              en mer rättvis värld. Vi ville se minskade klyftor mellan den
              rika världen och den fattiga världen. Det är fantastiskt att vi
              nu kan se att allt fler länder lyckas häva sig upp ur fattigdomen
              och får njuta av välståndets frukter.
            </seg>
            <seg n="9b44088c">
              Vi har aldrig haft så lite fattigdom i världen som vi har nu.
              Vi har aldrig haft så många människor som lever under demokratiska
              förhållanden som vi har nu. Trots att vi fortfarande har en hel
              del miljöproblem att lösa har vi också löst en hel del miljöproblem.
              Det är på många sätt en fantastisk värld som vi lever i.
            </seg>
            <seg n="54928cdd">
              Samtidigt innebär förstås den här världen en stor utmaning för
              oss svenskar och för oss européer. Jag tror att det i grund och
              botten finns tre olika sätt att möta den globala utmaning som
              Sverige står inför.
            </seg>
            <seg n="0f2cdaef">
              Det första man kan göra är att säga att vi möter den globala
              utmaningen genom att konkurrera med låga löner. Jag vet inte hur
              kammarens ledamöter upplever det, men jag upplever väldigt sällan
              demonstrationståg som står utanför riksdagen eller Utbildningsdepartementet
              och kräver att Sverige ska konkurrera med låga löner.
            </seg>
            <seg n="977eb5d4">
              Den andra modellen är att säga att vi ska konkurrera genom att
              montera ned den sociala välfärden i Sverige eller att vi ska konkurrera
              med dåliga miljövillkor. Jag upplever inte heller att det är ett
              stort medialt eller folkligt tryck på att vi ska genomföra den
              modellen och gå den vägen.
            </seg>
            <seg n="81baadee">
              Vad är det då som återstår? Jo, det återstår att vi ska satsa
              på kunskap. Det återstår att vi ska satsa på att de varor och
              tjänster som vi producerar i Sverige ska ha så stort kunskapsinnehåll
              som möjligt.
            </seg>
            <seg n="d53b1442">
              Det är därför som regeringen har gjort det till en av sina allra
              största prioriteringar under den här mandatperioden att återupprätta
              kunskapslinjen i det svenska utbildningsväsendet. Och därför genomför
              vi den största satsningen i modern tid på svensk forskning. Vi
              ökar forskningsanslaget med 2025 procent under fyra år. Sverige
              är ett av de länder i världen som i förhållande till bruttonationalprodukten
              satsar allra mest pengar på forskning. Vi inför ett nytt kvalitetssystem
              för forskning. Vi satsar mer pengar på grundutbildningen. Vi satsar
              mer pengar på att öka friheten autonomin, självständigheten för
              landets lärosäten. Till det sistnämnda återkommer vi i en debatt
              senare under våren.
            </seg>
            <seg n="d0c87147">
              Fru talman! I dag debatterar vi regeringens förslag till nytt
              kvalitetssystem för högskolan. Förslaget innebär att en kvalitetspremie
              införs för den högre utbildningen i vårt land. Vi ska gå från
              att mäta hur universitet och högskolor jobbar med kvaliteten till
              att mäta att det uppnås resultat. Vi ska fokusera mindre på processen
              och mer på resultaten. I grund och botten är det viktiga vad studenterna
              efter att ha gått ut en utbildning kan, inte vad som står i olika
              typer av interna dokument.
            </seg>
            <seg n="d18e61cd">
              Nya resurser kommer att tillföras. Genom införandet av avgifter
              för utomeuropeiska studenter frigörs ett utrymme i statsbudgeten
              på 500600 miljoner kronor. Regeringen har varit mycket tydlig
              och sagt att en väsentlig del av dessa resurser ska användas till
              det nya kvalitetssystemet. Det införs successivt från år 2013
              och kommer att vara fullt utbyggt år 2015.
            </seg>
            <seg n="9fa1a87b">
              Självständigt arbete ska spela en viktig roll. Det ska också
              studenternas erfarenheter samt lärarkompetensen och förutvarande
              studenters erfarenheter av den utbildning de gått göra.
            </seg>
            <seg n="6a93a1b5">
              I allt väsentligt grundas det förslag som regeringen nu lägger
              fram på det förslag som Högskoleverket tidigare har lagt fram.
              Men på några punkter, särskilt på en central punkt, skiljer sig
              vårt förslag i förhållande till det förslag som Högskoleverket
              tidigare lagt fram. Det gäller då vår syn, att vi verkligen vill
              fokusera på att mäta resultat, inte på processer. Vi tycker inte
              att Högskoleverket ska gå in och detaljgranska olika lärosätens
              interna dokument till exempel om de använder passiva eller aktiva
              verb i sina dokument utan vi tycker att man ska fokusera på resultaten.
            </seg>
            <seg n="e79c3554">
              Vi tycker att de lärosäten ska gynnas som presenterar de bästa
              resultaten och som har studenter som verkligen har en god utbildning
              med sig när de kommer ut, inte de lärosäten som har de bästa utbildningsbyråkraterna.
            </seg>
            <seg n="958b4f8c">
              Dessutom genomför vi skärpningar på ett par punkter i det förslag
              som Högskoleverket har lagt fram. Till exempel gäller det kravet
              på att ta hänsyn till att olika högskolor och lärosäten aktivt
              jobbar med breddad rekrytering. Det förslaget fanns nämligen inte
              med i det förslag som Högskoleverket lade fram och som Mikael
              Damberg och övriga företrädare för oppositionen nu hyllar. Jag
              vill inte ha, regeringen vill inte ha och Alliansen vill inte
              ha ett kvalitetsutvärderingssystem som innebär att de lärosäten
              som mycket aktivt jobbar med breddad rekrytering ska missgynnas.
              Det fanns en mycket tydlig sådan risk med det förslag som Högskoleverket
              lade fram. Jag vägrar acceptera en sådan ordning. Det är utbildningens
              resultat som ska utvärderas, ingenting annat!
            </seg>
            <seg n="3ebddcd3">
              Vi har också skärpt skrivningarna om kopplingen till arbetslivet,
              precis som flera företrädare för Alliansen tidigare sagt i debatten
              här.
            </seg>
            <seg n="dbe11059">
              Om det förslag som vi har presenterat och som vi debatterar i
              dag råder det naturligtvis olika meningar. Jag kan konstatera
              att företrädare för ett antal universitet skriftligen hört av
              sig till Utbildningsdepartementet.
            </seg>
            <seg n="86de8488">
              Bland annat skriver man: Vi ser positivt på den betoning av autonomi
              som gjordes då förslaget presenterades med ambitionen att detaljregleringen
              av lärosätenas verksamhet ska minska. Vi välkomnar att kvalitetssäkringen
              främst inriktas på resultat och därmed lämnar åt oss lärosäten
              att utforma hur vi åstadkommer kvalitet.
            </seg>
          </u>
          <note n="e78d1b00">
            Det skriver Anders Hallberg, Harriet Wallberg-Henriksson och
            Lisa Sennerby Forsse företrädare för Uppsala universitet, Karolinska
            Institutet respektive Sveriges lantbruksuniversitet.
          </note>
          <u who="unknown" xml:id="i-155c2932b00f446f-1" n="5c7bd74f">
            <seg n="13554728">
              Förra universitetskanslern Sigbrit Franke skriver på sin blogg
              detta har här konstaterats, men de mycket kloka tankarna förtjänar
              att upprepas om det förslag som Högskoleverket tidigare lagt fram:
              Intrånget i lärarnas ansvarsområde från central myndighetsnivå
              rimmar illa med tankar om ökad autonomi. Utvärderingen är närmast
              att likna vid en överprövning av lärarnas arbete.
            </seg>
            <seg n="d2582a41">
              Om det förslag som regeringen nu lägger fram skriver Franke i
              stället: Propositionsförslaget kännetecknas av att såväl helheten
              som dess delar har en inneboende logik, bygger på en konsekvent
              argumentation och är stringent i sin framställning. Bristerna
              i HSV:s förslag är härvidlag anmärkningsvärt stora.
            </seg>
            <seg n="5c525cfe">
              Franke avslutar sitt inlägg tidigare under våren med följande:
              Sammantaget kommer de här utvärderingarna att utgöra ett utmärkt
              svenskt kvalitetssäkringssystem, ett system som även får stor
              acceptans och väcker respekt i andra länder.
            </seg>
            <seg n="ddaa8014">
              Mycket i debatten hittills har ägnats åt hur processen har gått
              till. Därför vill jag gärna säga att processen med att ta fram
              ett nytt kvalitetsutvärderingssystem för den svenska högskolan
              har pågått under så lång tid som fyra år. Under processen har
              en mängd synpunkter hämtats in i en rad olika skeden, och olika
              remissomgångar har ägt rum.
            </seg>
            <seg n="769e1764">
              Regeringen har lyssnat mycket noga på olika intressenter som
              framfört olika synpunkter. Jag vill passa på att tacka alla dem
              som engagerat sig och skickat in synpunkter och som kommit med
              synpunkter under processens gång. Men ytterst är regeringen naturligtvis
              ansvarig inför riksdagen när det gäller hur resurserna till den
              högre utbildningen i Sverige investeras. Det finns inget utvärderingssystem
              för högskolan som är helt fritt från politiska värderingar. Så
              har det aldrig varit, och så kommer det inte att bli. Så är det
              också här.
            </seg>
            <seg n="48995738">
              För oss i Alliansen är det en stark underliggande ideologisk
              värdering att landets universitet och högskolor inte ska behöva
              ha centralbyråkrater från Högskoleverket som petar i och granskar
              deras läroplaner eller kursplaner. Det är, som sagt, en ideologisk
              värdering. Socialdemokraterna, Vänsterpartiet och Miljöpartiet
              får gärna ha en annan värdering. Här är det fråga om vår politiska
              värdering. Den präglar också vårt förslag.
            </seg>
            <seg n="61e85cac">
              Låt mig, apropå detta med god förankring i processen, få konstatera
              hur det gick till förra gången under den socialdemokratiska tiden
              ett kvalitetssystem skulle tas fram. Det kopplades inte till resurser,
              men ett kvalitetssystem skulle tas fram. En proposition lades
              fram hösten 1999. Processen med att ta fram den propositionen
              inleddes på våren samma år med att den politiska ledningen på
              Utbildningsdepartementet angav den politiska inriktningen. Man
              anställde en person på Utbildningsdepartementet som under sommaren
              tog fram ett förslag. Detta stämdes sedermera av med dåvarande
              universitetskanslern. Statssekreteraren var också nöjd. I övrigt
              skedde ingen beredning. Över huvud taget hördes inga övriga instanser.
              Dessa uppgifter kommer från den person som under sommaren fick
              ta fram det här kvalitetssystemet, nämligen Karl-Axel Nilsson.
            </seg>
            <seg n="deb7b889">
              Jag säger inte detta för att moralisera över hur den tidigare
              socialdemokratiska regeringen tog fram sitt kvalitetsutvärderingssystem.
              Däremot säger jag att det måste få vara så att politiska värderingar
              spelar roll när ett nytt kvalitetsutvärderingssystem tas fram.
            </seg>
            <seg n="004f7ebc">
              Fru talman! Hur ser då vänsterpartiernas alternativ ut? Ja, om
              man läser de förslag som vänsterpartierna lägger fram i den här
              debatten framstår det tydligt att det inte finns någon konkret
              idé om vad som ska finnas i stället för det förslag som regeringen
              nu lagt fram förstås bortsett från att säga nej till regeringens
              förslag. Men uppriktigt sagt: Är inte detta lite väl torftigt
              och visionslöst av tre partier som gör anspråk på att styra Sverige?
            </seg>
            <seg n="5a5066bc">
              I praktiken säger man att vi ska säga nej till regeringens förslag
              och skicka ett förslag om ett nytt kvalitetssystem, något som
              många tycker att vi verkligen behöver, till ytterligare utredning
              och ytterligare beredning detta i stället för att nu avsluta en
              process som pågått i flera år, en process där olika instanser
              har hörts inte bara en gång eller två gånger utan tre och fler
              gånger.
            </seg>
            <seg n="0e7c1238">
              Nej, jag har sällan sett maken till passivitet och handlingsförlamning.
              Detta är inte värdigt partier som gör anspråk på att styra Sverige.
              Så kan Sverige inte styras!
            </seg>
            <seg n="7649536a">
              Det råder alltså enighet bland oppositionspartierna om att säga
              nej till regeringens förslag, men oenighet råder om hur man ska
              finansiera en kommande kvalitetssatsning på den svenska högskolan.
            </seg>
            <seg n="73dcd437">
              Regeringen har ju lagt fram ett förslag som tidigare klubbats
              i riksdagen och som gäller införandet av avgifter för utomeuropeiska
              studenter. Detta ska finansiera den kvalitetssatsning som vi nu
              ska genomföra. Men här är oppositionspartierna helt oeniga. Socialdemokraterna
              säger ja till förslaget, vilket jag uppskattar. Vänsterpartiet
              och Miljöpartiet säger nej. Inte en rad i Socialdemokraternas,
              Vänsterpartiets och Miljöpartiets vårbudgetmotion finns om vad
              det gemensamma beskedet är. Men nu har Mikael Damberg, Lage Rahm
              och Amineh Kakabaveh chansen att här ge besked om hur det blir
              med avgifterna för utomeuropeiska studenter och med den kommande
              kvalitetsreformen?
            </seg>
            <seg n="b90a10ea">
              Fru talman! Avslutningsvis: Regeringens förslag har väckt debatt.
              Det tycker jag är alldeles utmärkt. Det är mycket bra att viktiga
              förslag debatteras och att de engagerar. Den dagen det är tyst
              i den svenska akademin om viktiga förslag finns det skäl att vara
              orolig. Det finns de som är för förslaget, och det finns de som
              är kritiska. Bästa sättet att undvika kritik är att inte göra
              någonting. Men Sverige står inför en mycket viktig och stor utmaning.
              Då duger det inte att sitta med armarna i kors. Sverige ska ha
              en högskola i världsklass!
            </seg>
          </u>
          <note n="6fd1e972">
            Detta skrev Sigbrit Franke i mars 2010.
          </note>
          <note n="fa3f72e9">
            I detta anförande instämde Ulf Nilsson och Tina Acketoft (båda
            fp), Betty Malmberg, Mahmood Fahmi och Fredrik Schulte (alla m),
            Ulrika Carlsson i Skövde och Sofia Larsen (båda c) samt Yvonne
            Andersson och Gunilla Tjernberg (båda kd).
          </note>
          <note type="speaker" n="3973a673">
            Anf. 133 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-270ed0bc34e37c29-5" n="baac8c1f">
            <seg n="8ab7df21">
              Fru talman! Jag vill börja med att vara tydlig. Vi ger tydliga
              besked om att vi tycker att det förslag sektorn har kommit fram
              till om ett nytt kvalitetssystem är bättre än regeringens och
              att det är detta system vi borde införa i Sverige.
            </seg>
            <seg n="5bbb75d0">
              Vi ger också tydliga besked från De rödgröna om en kvalitetssatsning
              på 400 miljoner kronor till grundutbildningen i Sverige. Jag skulle
              gärna välkomna det om regeringen i dag i denna talarstol kunde
              säga om det blir några pengar och i så fall hur mycket till kvalitet
              i framtiden. Det har vi inte hört. Du talar om att detta kan ge
              pengar, att det inte är klart och sådant. Vi har 400 miljoner
              vi är överens om i budgeten här och nu. Det är pengar som går
              till kvaliteten i grundutbildningen. Då har jag gett de beskeden.
            </seg>
            <seg n="e4f581de">
              Sedan blir det nästan lite parodiskt, för jag hör ministern säga
              att det i allt väsentligt blir samma förslag. Och så har regeringen
              har en egen myndighet, Högskoleverket, som producerar rapporter
              på sju sidor där det står: Det hävdas ibland att det inte är några
              stora skillnader mellan Högskoleverkets och regeringens förslag
              på nytt kvalitetsutvärderingssystem för högskoleutbildningar.
              Men de båda förslagen skiljer sig väsentligt åt. Det är publicerat
              på Högskoleverkets hemsida sju sidor argument varför. Man får
              bestämma sig för vilken argumentation man väljer. Det är tydligen
              skillnader, och vi föreslår att man faktiskt ska gå på det förslag
              sektorn har tagit fram.
            </seg>
            <seg n="bd3f74e7">
              Jag har två frågor till ministern. Den första är om ministern
              verkligen är nöjd med den process som var kring regeringens senaste
              förslag. Man hade en powerpointpresentation 20 dagar innan och
              inget skriftligt underlag. Var det en bra beredning? Är ministern
              nöjd med det?
            </seg>
            <seg n="dccf5136">
              Den andra frågan är varför regeringen i fortsättningen inte vill
              nationellt granska om och hur väl utbildningarna säkerställer
              att studenterna når målen i högskoleförordningens examensbeskrivningar.
              Är det inte viktigt att man vet att till exempel läkarutbildningen
              utbildar läkare? Att inte göra några innehållsmässiga granskningar
              kan få stora konsekvenser, eller menar ministern att Högskoleverket,
              som är den expert som granskar detta, har fel även på denna punkt?
            </seg>
          </u>
          <note type="speaker" n="d8e3e94e">
            Anf. 134 Statsrådet TOBIAS KRANTZ (fp) replik:
          </note>
          <u who="unknown" xml:id="i-0fd7798a9cf34dc4-0" n="5c7bd74f">
            <seg n="71ce07a2">
              Fru talman! Låt mig vara tydlig på de punkter Mikael Damberg
              ställer frågor till mig om. Ja, jag tycker att den process som
              har pågått under ett antal år har varit mycket bra. Ett antal
              olika intressenter har fått komma in med synpunkter under ett
              antal olika delar och skeenden av processen.
            </seg>
            <seg n="4b030d87">
              Till syvende och sist är det dock så och det tror jag att också
              gamla, socialdemokratiska regeringar har kunnat erfara att man
              förr eller senare också politiskt måste bestämma sig för vad man
              tycker om ett underlag som kommer in från en expertmyndighet.
              Så är det i alla processer. Det gäller inom högskolepolitiken,
              inom försvarspolitiken och inom andra politikområden, och det
              är precis det regeringen har gjort. Vi har lyssnat mycket noggrant,
              och i allt väsentligt är det samma förslag som Högskoleverket
              har lagt fram.
            </seg>
            <seg n="a2e17825">
              Det finns dock delar, viktiga delar, som har diskuterats och
              som vi har en annan uppfattning om. Vi tycker inte att centralbyråkrater
              på Högskoleverket ska gå in och granska i detalj om det finns
              passiva eller aktiva verb i olika dokument och att det ska vara
              avgörande för om man ska dra in examenstillstånd eller tilldela
              vissa universitet och högskolor mer pengar.
            </seg>
            <seg n="ea0cae18">
              Detta är en djupt liggande politisk värdering hos Alliansen.
              Har vänsterpartierna, företrädda av Mikael Damberg, en annan uppfattning
              vore det bra om den uppfattningen redovisades. Självklart ska
              man mäta mot de examensmål som finns. Så är det självklart, och
              det är själva poängen med vårt förslag. Man ska mäta just mot
              målen, och man ska mäta resultaten av utbildningen, inte de interna
              dokument som har funnits.
            </seg>
            <seg n="42d9adb3">
              Sedan blir det faktiskt lite egendomligt. Mikael Damberg har
              pressats flera gånger av tidigare debattörer på vad som är Socialdemokraternas
              alternativ i sak. Vi vet att ni är missnöjda med processen, men
              vad tycker ni i sak? I huvudsak, säger ni, men om ni säger att
              ni i huvudsak stöder Högskoleverkets förslag måste det finnas
              saker ni inte tycker om. Det vore bra om ni kunde redovisa det
              före valet så att de väljare som tycker att detta är en viktig
              fråga får reda på det. Berätta nu, Mikael Damberg! Vilket kvalitetsutvärderingssystem
              vill ni ha? Det är dags att berätta det nu.
            </seg>
          </u>
          <note type="speaker" n="73a7723a">
            Anf. 135 MIKAEL DAMBERG (s) replik:
          </note>
          <u who="mikael_damberg_22ef9e" xml:id="i-270ed0bc34e37c29-6" n="baac8c1f">
            <seg n="34b62921">
              Fru talman! Ja, vi tycker att det förslag som utarbetades av
              Högskoleverket och sektorn är bra. Vi tycker att vi ska genomföra
              det, och vi tycker inte att man ska detaljstyra det mer än att
              ge en inriktning att jobba mot det förslaget. Kan det sägas tydligare
              än så, eller har vi något slags kommunikationsproblem? Vi kan
              debattera mycket om innehållet, men när det gäller just denna
              fråga hoppas jag att debatten har varit klargörande.
            </seg>
            <seg n="dff5dd6c">
              Det är tydligt att Högskoleverket och ministern har helt olika
              bild av om ni tycker samma sak eller om ni tycker olika. Väsentligt
              nytt förslag, säger Högskoleverket, och du säger att det är väsentligen
              samma sak. Det är två helt olika bilder. Ministern och den egna
              myndigheten har helt olika bilder av detta.
            </seg>
            <seg n="19380543">
              När det handlar om att mäta målen tycker du att det är självklart.
              Man ska mäta målen, säger du. Vad bra! Högskoleverket menar att
              regeringens förslag till proposition inte gör det möjligt att
              mäta målen på detta sätt, att det inte går att mäta gentemot det.
              Ni fokuserar nämligen så oerhört tydligt på en sak när det gäller
              att mäta resultaten, och det är de självständiga arbetena.
            </seg>
            <seg n="33174b3f">
              Problemet med att fokusera så tydligt på de självständiga arbetena
              är dock att de fungerar på olika sätt i olika utbildningar. Det
              varierar. Inom ingenjörsutbildningen funkar det alldeles utmärkt
              att mäta resultaten med de självständiga arbetena. Det går väldigt
              bra. Lärarutbildningen är dock lite svårare. I läkarutbildningen
              är ofta det självständiga arbetet kanske mitt i utbildningen.
              Detta skapar en del problem.
            </seg>
            <seg n="c219bfac">
              Högskoleverket säger att de även i fortsättningen vill kunna
              mäta och värdera att man når målen i examensbeskrivningarna. Det
              handlar om att en läkares utbildning vid ett universitet i Sverige
              ska motsvaras av en läkares utbildning vid ett annat universitet.
              Om regeringens expertmyndighet Högskoleverket säger att detta
              är viktigt för dem i det nya kvalitetsutvärderingssystemet, varför
              kan då inte regeringen säga att det är viktigt att mäta också
              mot examinationsmålen på det sätt Högskoleverket föreslår?
            </seg>
          </u>
          <note type="speaker" n="c6daa7c9">
            Anf. 136 Statsrådet TOBIAS KRANTZ (fp) replik:
          </note>
          <u who="unknown" xml:id="i-0fd7798a9cf34dc4-1" n="5c7bd74f">
            <seg n="a5a4a554">
              Fru talman! Denna diskussion blir något parodisk, för det är
              inte så att regeringens förslag innebär att kursplaner eller examensbeskrivningar
              avskaffas. De finns kvar. Det innebär att alla som vill anordna
              en lärarutbildning, en läkarutbildning eller en annan utbildning
              naturligtvis ska följa de planer som fastslås av regering och
              riksdag. Där finns en garant för att det finns en likvärdighet
              när det gäller hur läkarutbildningen, som Mikael Damberg nämnde,
              ser ut.
            </seg>
            <seg n="04f0d820">
              Som jag har sagt tidigare tycker vi dock inte att det ska vara
              grund för indraget examenstillstånd att vissa universitet och
              högskolor har tjusigare utarbetade planer på hur detta ska nås
              än andra universitet och högskolor. Vi tycker att man ska premiera
              att universitet och högskolor ser till att studenter får en bra
              utbildning och att de kommer ut på arbetsmarknaden, inte att man
              har bra universitetsbyråkrater. Det är det som är vår inställning
              och den stora skillnaden.
            </seg>
            <seg n="ee1f7393">
              På denna punkt finns en stor, avgörande skillnad mellan vårt
              förslag och Högskoleverkets förslag, och det är precis vad jag
              har sagt hela tiden. Jag tänker inte hymla med det; så är det.
              På flera andra punkter är det så att vi följer det förslag Högskoleverket
              har lagt fram, men det finns skillnader. Det här är en viktig
              skillnad.
            </seg>
            <seg n="b72f3b4d">
              En annan viktig skillnad, som Mikael Damberg inte vill prata
              om, är att vi i vårt förslag tillför ett moment där man kan ta
              hänsyn till att universitet och högskolor ägnar sig åt till exempel
              breddad rekrytering, vilket jag tycker är mycket viktigt. Jag
              tycker att det är mycket viktigt att de universitet och högskolor
              runt om i landet som satsar på att rekrytera studenter från studieovana
              hem inte missgynnas av ett nytt resursfördelningssystem.
            </seg>
            <seg n="57a2115c">
              Denna komponent fanns inte med i Högskoleverkets förslag, som
              Mikael Damberg nu hyllar och som han har talat för tidigare i
              debatten. Den intressanta frågan, som Mikael Damberg gärna får
              svara på vid ett annat tillfälle eftersom han inte har rätt till
              fler repliker nu, är varför Socialdemokraterna på denna punkt
              inte tycker att det är viktigt att satsa på att bredda rekryteringen.
            </seg>
            <seg n="ae801b8b">
              Återigen saknar vi ett besked. Mikael Damberg säger att man i
              huvudsak ska jobba med denna inriktning. Uppenbarligen finns det
              då vissa delar i Högskoleverkets förslag som Mikael Damberg och
              andra inte tycker är bra. Det hade varit klädsamt om det hade
              redovisats nu när vi ska fatta detta beslut. Det beskedet har
              vi dock heller inte fått. Socialdemokraterna och vänsterpartierna
              står passiva och vilsna i högskolepolitiken.
            </seg>
          </u>
          <note type="speaker" n="fb902db0">
            Anf. 137 AMINEH KAKABAVEH (v) replik:
          </note>
          <u who="amineh_kakabaveh_08f6a8" xml:id="i-1c4bfed2ba5be4ac-1" n="acfbf1e2">
            <seg n="f789178e">
              Fru talman! Jag ska börja med att klargöra för statsrådet att
              vi inte är vilsna. Vi har tydliga alternativ och förslag. Därför
              har vi lagt 400 miljoner kronor för att utveckla och förbättra
              kvaliteten.
            </seg>
            <seg n="025bca0c">
              Regeringen har i stället helt enkelt ambitioner, eller snarare
              förhoppningar, om att studenterna från utlandet kommer att betala.
              Varken regeringen eller någon av oss andra ska få veta eller bestämma
              hur många studenter som kommer att få betala för sin utbildning
              för att berika regeringens ambition. Det är inte kvalitet; det
              är ett antagande. Jag undrar hur statsrådet ställer sig till detta.
              Hur garanterar man dessa pengar, den resurstilldelning som man
              pratar gott om här i kammaren?
            </seg>
            <seg n="9be59a59">
              I början av anförandet pratade statsrådet gott om hur omvärlden
              påverkar oss och hur vi påverkar omvärlden. Vi från De rödgröna
              vill inte att Sverige ska vara som andra länder där eliten belönas.
              Den här resultatinriktade regeringen har aldrig pratat så mycket
              om resultat som under de senaste åren. Det är endast resultatet
              som är viktigt. Det sägs inget om kvaliteten och hur man når resultat.
              Vilka möjligheter finns för att nå ett gott resultat?
            </seg>
          </u>
          <note type="speaker" n="8d6cd247">
            Anf. 138 Statsrådet TOBIAS KRANTZ (fp) replik:
          </note>
          <u who="unknown" xml:id="i-0fd7798a9cf34dc4-2" n="5c7bd74f">
            <seg n="c8a493c8">
              Fru talman! Jag tror att det råder ett missförstånd. Jag läste
              i Vänsterpartiets reservation och i tidigare uttalanden om hur
              resurstilldelningssystemet fungerar och hur pengarna som är tänkta
              att anslås ska fungera.
            </seg>
            <seg n="d8975902">
              Det verkar finnas en uppfattning att hur mycket pengar som kan
              anslås till systemet är avhängigt av hur många utländska studenter
              som i framtiden kommer att betala. Så är det inte. När vi genomför
              systemet med avgifter för utländska, utomeuropeiska, studenter
              frigör det ett utrymme i statsbudgeten på 500600 miljoner kronor.
              Det utrymmet finns där alldeles oavsett hur många utländska studenter
              som väljer att betala sina utbildningar i Sverige. Då har vi klargjort
              den punkten. Vi har sagt att en väsentlig del av pengarna ska
              gå till ett nytt kvalitetsutvärderingssystem.
            </seg>
            <seg n="dfc83a12">
              Här är det viktigt, menar jag, att vänsterpartierna försöker
              klargöra var de står. Vi vet att Vänsterpartiet och Miljöpartiet
              under den debatt som föregick beslutet om avgifter för utländska
              studenter sade att de inte ville ha det. Socialdemokraterna tyckte
              att det ska finnas. Vad händer då med den kvalitetssatsning som
              vi tänker göra, nämligen att satsa 500600 miljoner, om olyckan
              skulle vara framme och vänsterpartierna får makten efter höstens
              val? Det vore önskvärt och intressant för dem som följer debatten
              om Amineh Kakabaveh kan ge något besked på den punkten.
            </seg>
            <seg n="69b25751">
              Jag prövade med Mikael Damberg vad ert förslag innebär i praktiken
              i sakfrågan. Jag tänker inte ge mig på den punkten. Jag tycker
              att ni ska avkrävas ett besked. Ni säger att ni i huvudsak menar
              att Högskoleverkets förslag ska genomföras. Det hade man också
              kunnat säga om vårt alternativ. I huvudsak genomför vi Högskoleverkets
              förslag, men på vissa punkter ändrar vi.
            </seg>
            <seg n="75f5f982">
              På vilka punkter tänker ni ändra Högskoleverkets förslag? Det
              vore klädsamt om detta klargjordes före höstens val och inte efter.
              Tänker Amineh Kakabaveh ge besked på den punkten?
            </seg>
          </u>
          <note type="speaker" n="38f1382a">
            Anf. 139 AMINEH KAKABAVEH (v) replik:
          </note>
          <u who="amineh_kakabaveh_08f6a8" xml:id="i-1c4bfed2ba5be4ac-2" n="acfbf1e2">
            <seg n="88232cdc">
              Fru talman! Mikael Damberg och jag har lyft fram de 400 miljonerna.
              Det framgår klart och tydligt. Vi är överens. Det handlar helt
              enkelt om kvalitetssatsningar på högre utbildning. Det är klart
              och tydligt. Förut var det 270 miljoner årligen, och vi har utökat
              utifrån de behov som finns. Vi var inte nöjda, och vi är inte
              nöjda. Det är så hela tiden. I relation till utvecklingen behövs
              mer resurser och det behövs nya tankar, men de tankarna och resurserna
              måste satsas i samråd med de olika sektorer som berörs. Högskoleverket
              är missnöjt.
            </seg>
            <seg n="f01fda62">
              Vi delar uppfattningen i den tidigare utredningen, där vi tillsammans
              kom överens. Det var en bred konsensus om kvaliteten i den högre
              utbildningen. Det är det som är viktigt, och det är det ni har
              missat.
            </seg>
            <seg n="2b741aa7">
              Vi har fått höra om detta eftersom sektorerna har varit på besök
              i utbildningsutskottet, och dessutom har vi kunnat läsa om detta
              i olika skrivelser, mejl och annat. Hur tänker ministern svara
              människorna, sektorerna och Högskoleverket när beslutet fattas
              i morgon? Vad kommer att hända? Vad får framför allt studenterna
              för svar? De var ju missnöjda med helheten. Den finns med i en
              enkät där de är representerade. Hur kan man mäta kvaliteten för
              att nå de resultat man hela tiden pratar om?
            </seg>
          </u>
          <note type="speaker" n="e2a35860">
            Anf. 140 Statsrådet TOBIAS KRANTZ (fp) replik:
          </note>
          <u who="unknown" xml:id="i-0fd7798a9cf34dc4-3" n="5c7bd74f">
            <seg n="e7b5d85d">
              Fru talman! Låt mig ta upp det Amineh Kakabaveh tog upp på slutet
              om studenternas inflytande. Jag tycker att det är viktigt att
              studenterna har stort inflytande över processen i fråga om hur
              utbildningarna ska utvärderas. Det är därför det finns med som
              ett tydligt element under rubriken Självvärdering i vårt förslag.
              Där står det tydligt och klart att studenternas erfarenheter ska
              tas till vara. Redan i dag runt om på landets universitet och
              högskolor sker det självvärdering, och studenternas erfarenheter
              är självklara.
            </seg>
            <seg n="9df41347">
              Studenterna ska också vara representerade i bedömargrupperna
              som ska betygssätta olika utbildningars kvalitet. Studenternas
              inflytande kommer att vara mycket starkt.
            </seg>
            <seg n="daddcba1">
              Jag får inget tydligt besked från vare sig Mikael Damberg eller
              Amineh Kakabaveh om vad innehållet i det nya kvalitetssystemet
              ska vara om vänsterpartierna får bestämma. Ni säger att ni i huvudsak
              ska följa Högskoleverkets förslag. Då hade det varit intressant
              att få veta Kanske Lage Rahm som ska ta replik senare kan klargöra
              vad det i så fall är i Högskoleverkets förslag som ni inte gillar
              och som ni vill ändra på om ni får makten vid höstens val. Det
              är klädsamt att redovisa det före valet och inte bara säga att
              man är emot regeringens förslag och att man i huvudsak ska göra
              något annat.
            </seg>
            <seg n="6e48e42b">
              Risken är nu att det efterlängtade kvalitetssystemet med de efterlängtade
              pengarna som sektorn verkligen behöver skjuts på en obestämd framtid
              därför att ni bara vill utreda och utreda eftersom ni själva inte
              riktigt vet vad ni vill.
            </seg>
            <seg n="28400ed3">
              Vi får heller inget besked från vare sig Amineh Kakabaveh eller
              från hennes tidigare meddebattörer om vad det är för linje som
              gäller i fråga om finansieringen av en kommande satsning. Om vänsterpartierna
              får makten efter höstens val, kommer avgifterna för de utomeuropeiska
              studenterna att vara kvar? Om inte, hur blir det med den kvalitetssatsning
              som vi planerar? På ingen punkt har vi fått besked i dag. Det
              är beklagligt.
            </seg>
          </u>
          <note type="speaker" n="fc79297d">
            Anf. 141 LAGE RAHM (mp) replik:
          </note>
          <u who="lage_rahm_1a5db7" xml:id="i-80059f5f11bf2056-3" n="5c80334d">
            <seg n="e2872f26">
              Fru talman! Jag vill börja med att uttrycka min besvikelse över
              att Tobias Krantz målmedvetet använder sig av angrepp i sin sista
              replik så att mina tidigare meddebattörer inte har kunnat svara.
            </seg>
            <seg n="9bd4f54e">
              Jag ska gå in på några saker som Tobias Krantz har pratat om.
            </seg>
            <seg n="9cf33f9f">
              Först var det frågan om finansiering av kommande kvalitetssatsning.
              Vi har 400 miljoner kronor som vi vill satsa på kvalitet. Det
              har vi haft i budgeten länge. Det har varit en gemensam satsning,
              och det har ingenting med er finansiering att göra. Den summan
              har vi finansierat i våra budgetförslag.
            </seg>
            <seg n="3da41103">
              Sedan var det de olika frågorna. Mikael Damberg pratade om att
              det är rimligt att följa upp målen för utbildningarna. Då sade
              Tobias Krantz att de måste följas. Ja, det måste göras. Men helt
              tydligt vill ni inte att det ska ha något med kvalitetsgranskningen
              att göra om målen för utbildningarna följs upp, till exempel läkarprogrammet.
              Det kommer bara att ligga på de självständiga arbetena.
            </seg>
            <seg n="fb7badae">
              Tobias Krantz sade tidigare att det är utbildningars resultat
              som ska mätas inget annat. Samtidigt har Tobias Krantz sagt att
              breddad rekrytering kan vara en aspekt i detta. Mäter examensarbeten
              utbildningars resultat och inget annat? Antingen får man säga
              att utbildningars resultat ska mätas och inget annat, och examensarbeten
              ska användas för att mäta utbildningars resultat och inget annat,
              eller så får man säga att utbildningars resultat ska mätas bland
              annat med hjälp av examensarbetena. Det är väl rimligare?
            </seg>
            <seg n="532de055">
              Sedan var det frågan om hur man i vårt förslag ska komma åt problemet
              med den breddade rekryteringen. Vi menar att man inte bara ska
              mäta resultat utan också mäta kvaliteten i utbildningarna. Då
              kommer man att komma åt detta.
            </seg>
          </u>
          <note type="speaker" n="e5b164f0">
            Anf. 142 Statsrådet TOBIAS KRANTZ (fp) replik:
          </note>
          <u who="unknown" xml:id="i-0fd7798a9cf34dc4-4" n="5c7bd74f">
            <seg n="32f2a1ac">
              Fru talman! Jag uppfattar att jag var mycket tydlig om vad kvalitetssystemet
              innebär. Man behövde inte bara lyssna på mitt anförande utan det
              kan man läsa i propositionen och i betänkandet.
            </seg>
            <seg n="3f831539">
              Kvalitetssystemet innebär att man ska granska självständiga arbeten,
              ska ha självvärdering och platsbesök, granska alumnienkäter, ta
              hänsyn till lärarkompetens samt studenternas erfarenheter och
              kunskaper om förslagen. Allt detta finns med.
            </seg>
            <seg n="c2d1259d">
              Det är inte alls så att utbildningarnas resultat endast ska mätas
              på grundval av självständiga arbeten, även om det är en viktig
              del på många utbildningar.
            </seg>
            <seg n="553c05cc">
              Vid utvärderingar av olika utbildningar kommer de självständiga
              arbetena att spela olika roll. Det är skillnad mellan att utvärdera
              en student som har läst statskunskap C, som det hette tidigare,
              eller att utvärdera en student som har gått ut en sjuksköterskeutbildning.
              Självständiga arbeten spelar olika roll. Det står mycket tydligt
              i vår proposition att det ska vara så.
            </seg>
            <seg n="bc32d761">
              Sedan blir det lite parodiskt när oppositionspartierna ägnar
              väldigt stor kraft åt både processen inför propositionen och tydligen
              också processen under den debatten här. Ni har haft åtskilliga
              minuter på er att svara på de frågor som jag har ställt och som
              flera av mina meddebattörer har ställt tidigare. Hur blir det
              med finansieringen av kvalitetsreformen som vi nu föreslår? Visst,
              ni kan föreslå andra pengar till detta, men vi har föreslagit
              att en kommande kvalitetssatsning ska finansieras av att vi inför
              avgifter för utomeuropeiska studenter. Ni kan väl berätta vad
              ni har för gemensam position i den här frågan. Ni har haft åtskilliga
              minuter, både Mikael Damberg, Amineh Kakabaveh och du, att berätta
              detta. Är ni överens om att vi ska ha avgifter för utländska studenter,
              som vi tänker oss ska finansiera en kommande kvalitetsreform?
              Det är ju rätt lätt att svara ja eller nej på den frågan.
            </seg>
            <seg n="c3c73a24">
              Likadant är det lätt att åtminstone ge något exempel på vad ni
              vill ändra i Högskoleverkets förslag. Ni säger ju att i huvudsak
              tycker ni att Högskoleverkets förslag är bra. Då kan ni väl åtminstone
              ge något exempel på det. Problemet är att ni inte riktigt vet
              vad ni ska svara, och det är därför ni klagar på processen. Men
              ni har ju haft massvis med minuter på er att berätta vad ni vill
              göra. Nu har du ytterligare minuter på dig, så berätta nu, Lage
              Rahm, vilka förändringar du vill se!
            </seg>
          </u>
          <note type="speaker" n="02bbeed0">
            Anf. 143 LAGE RAHM (mp) replik:
          </note>
          <u who="lage_rahm_1a5db7" xml:id="i-80059f5f11bf2056-4" n="5c80334d">
            <seg n="b7332c6c">
              Fru talman! Studieavgifter är, såvitt jag vet, inte någonting
              som vi har att diskutera i kammaren i dag. Jag hade önskat att
              debattörerna höll sig till ämnet.
            </seg>
            <seg n="c101358c">
              När det gäller finansieringen är vi överens om en finansiering
              av en kvalitetssatsning. Regeringens förslag till när den ska
              börja gälla är från 2013, och det är ju en annan sak.
            </seg>
            <seg n="691ea693">
              Jag kommer tillbaka till att jag tycker att det är oerhört viktigt
              att mäta utbildningens kvalitet och inte bara mäta hur duktiga
              de studenter är som går ut från en utbildning. Det mäter inte
              givet kvaliteten, därför att det kan vara olika faktorer som avgör
              hur bra arbetena är. Det är en bra faktor, men det kan inte vara
              den största faktorn som man från den statliga sidan tar hänsyn
              till. Sedan vill man att det ska göras självutvärderingar. Det
              är heller inget fel med självutvärderingar. Men man kan inte bara
              förlita sig på att de ska göras, utan det är väl ändå rimligt
              att ha ett förslag om att mäta just kvaliteten i utbildningarna.
            </seg>
            <seg n="35b68b61">
              Jag konstaterar att de universitet som jag vet har varit bäst
              på breddad rekrytering är kritiska till det här förslaget, och
              det kanske finns en anledning till det.
            </seg>
          </u>
          <note type="speaker" n="eb1e8cbb">
            Anf. 144 Statsrådet TOBIAS KRANTZ (fp) replik:
          </note>
          <u who="unknown" xml:id="i-0fd7798a9cf34dc4-5" n="5c7bd74f">
            <seg n="b77adf7e">
              Fru talman! Kvalitet i högskolan måste mätas på olika sätt. Det
              måste finnas olika komponenter. Jag har sagt det flera gånger,
              att självständiga arbeten är en viktig del men att de måste kompletteras
              med andra. Och självständiga arbeten måste tillåtas väga olika
              när man utvärderar olika utbildningar. Jag tror till exempel,
              eftersom jag själv har en bakgrund som statsvetare, att ett mycket
              bra sätt att mäta om utbildningen håller god kvalitet eller inte
              är att låta en statsvetare bedöma självständiga arbeten. Jag tror
              också att om man ska mäta exempelvis kvaliteten och resultaten
              på en sjuksköterskeutbildning spelar inte de självständiga arbetena
              samma roll. Det är därför vi mycket tydligt skriver i propositionen
              att självständiga arbeten ska kunna spela olika roll när man gör
              utvärderingar av utbildningars resultat. Och för oss är det viktigt
              att det är just utbildningarnas resultat som ska mätas.
            </seg>
            <seg n="d3f4de54">
              Det har funnits en diskussion om att om man alltför tydligt inriktar
              sig på att mäta resultaten finns det en risk för att de universitet
              och högskolor som lyckas rekrytera de bästa studenterna också
              faller bäst ut i ett utvärderingssystem. Det är just därför som
              vi har infört den här komponenten i det förslag som vi nu lägger
              fram och som riksdagen i dag debatterar, nämligen att man ska
              kunna ta hänsyn till om universitet och högskolor särskilt ägnar
              sig åt att jobba med breddad rekrytering. Det fanns inte med i
              det förslag som Högskoleverket lade fram och som jag har förstått
              att den samlade oppositionen nu hyllar.
            </seg>
            <seg n="7121529b">
              Avslutningsvis har jag återigen inte fått några besked från vare
              sig Lage Rahm, Mikael Damberg eller Amineh Kakabaveh i två centrala
              frågor. Ni har haft flera minuter på er att svara. Jag konstaterar
              bara att jag inte får några svar på frågorna. Jag tycker att det
              är beklagligt att ni inte kan tala om var ni står i en så viktig
              fråga som avgifter för utländska studenter och den koppling som
              finns till det kvalitetssystem och den kvalitetsreform som vi
              vill genomföra. Ni har inte heller kunnat ge ett enda exempel
              på vad ni vill ändra i Högskoleverkets förslag, som ni säger att
              ni i huvudsak stöder. Jag tycker att lite mer måste krävas ett
              antal månader före ett val av dem som aspirerar på att styra Sverige.
              Det är beklagligt att vi inte har fått de beskeden i dag.
            </seg>
          </u>
          <note type="speaker" n="9575d161">
            Anf. 145 BJÖRN VON SYDOW (s):
          </note>
          <u who="bjorn_von_sydow_c2bfb3" xml:id="i-b81eb916ff1e57fa-0" n="a6957f6a">
            <seg n="2c239921">
              Fru talman! Vid nyår kom det en rapport från Riksrevisionen.
              Den handlar om studenternas anställningsbarhet. Jag måste säga
              att den positivt sett är otroligt genomarbetad. Man kan väl å
              andra sidan inte säga att den är alldeles lättförståelig. Men
              den fokuserar faktiskt på alla huvudaktörerna i svensk universitetsutbildning:
              regeringen, högskoleenheterna och Högskoleverket.
            </seg>
            <seg n="42399c0d">
              Man kommer med en mängd förslag. Men min bedömning är att kärnan
              är att man kan visa på en ganska splittrad bild. Tar universiteten
              och de som finns kring universiteten en genomarbetad del i vad
              studenten blir efter sin utbildning eller i samband med sin utbildning?
              Det finns många goda exempel, säger man. Men det verkar som att
              det hänger på att det finns eldsjälar. Systemet är därmed ganska
              svagt. Det hänger på individen, lärare och kanske till och med
              byråkrater i systemet, om det blir någonting av vägen från utbildning
              till arbete.
            </seg>
            <seg n="380de799">
              Styrelsen i Riksrevisionen fann också rapporten av intresse och
              överlämnade den på det sätt som man gör hittills det ska ju ändras
              till riksdagen för bedömning. Jag kände emellertid att jag ville
              ha någonting mer. Jag skrev en motion, och kärnan i den kanske
              är det som Riksrevisionen avslutar sin rapport på 70-talet sidor
              med. Man föreslår att regeringen ska förtydliga lärosätenas ansvar
              för vägledning när det gäller såväl studier som yrken och framtida
              karriär på arbetsmarknaden, och det kanske ändå är det som är
              kärnan i förslaget.
            </seg>
            <seg n="e8c3cffe">
              Jag lyfte fram detta i en motion, och jag är inte tillfredsställd
              med utskottsmajoritetens skrivning som inte tar till sig och fokuserar
              på en låt vara komplicerad rapport från Riksrevisionen.
            </seg>
            <seg n="b0034dbc">
              Hur ser verkligheten ut? Ja, det är arbetslösheten och svårigheten
              att kunna ta det där steget från utbildning in i yrkesliv. Jag
              bestämde mig därför att ta vara på en möjlighet som gavs att vara
              mentor för en student för att se hur situationen ser ut. Det var
              Utrikespolitiska föreningen vid Helsingforss universitet som anordnade
              det, belysande nog, och inte universitetet självt eller dess institutioner.
              Det är ju ett jätteuniversitet.
            </seg>
            <seg n="c4f52f66">
              Jag har bett Karin Sundström att ge mig några förslag på vad
              man skulle kunna göra men som ändå inte riktigt sker. Hon sade:
              Studiebesök, arbetsmarknadsdagar, examensjobb för statsvetare
              på det förnäma sätt som många av teknologerna har, stöd från institutionerna,
              att institutioner på samma universitet hanterar den här frågeställningen
              någorlunda likartat, för all del också bättre kvalitet på de undersökningar
              som görs beträffande studenternas situation, till exempel när
              det gäller förväntningar på sitt kommande arbetsliv. Dåliga urval
              och svaga undersökningar är vi inte betjänta av, men engagemanget
              som finns i dem, bland annat från Saco, vill vi ju ha.
            </seg>
            <seg n="e81d72c2">
              Beträffande splittringen i engagemanget och den katalog av möjligheter
              som finns, vad är det som gör att vi inte kan ta till oss det
              riktigt?
            </seg>
            <seg n="4fe24956">
              Jag drog mig till minnes när jag var vid socionomutbildningen
              vid Helsingforss universitet. Har man en högskoleutbildning som
              är starkt fokuserad på forskning blir forskningens intressen såklart
              dominerande. Har man utbildningar som är fokuserade på undervisningen
              vid universitetet blir det de som är ansvariga för det som får
              ett avgörande inflytande på hur pengarna ska användas.
            </seg>
            <seg n="c4f83a8a">
              Jag har till och med varit prefekt för socionomutbildningen.
              I den fanns inbyggda praktikperioder. Vi hade anställda som skötte
              det och såg till att de som läste där fick en chans att lotsas
              in i yrkeslivet.
            </seg>
            <seg n="5a6e8290">
              Bygger man inte in något som är tydligt för att ta vara på övergången
              från utbildning eller forskning till yrkeslivet lämnar man alltför
              mycket åt den utträdande studenten. Man kan göra mycket mer om
              man lägger vikt vid det. Någon ska vara ansvarig för överbryggningen.
            </seg>
            <seg n="9a38bb59">
              Hur är situationen nu? Vi har en arbetslöshet till och med i
              Helsingforssområdet bland akademiker som vi inte har haft på jag
              vet inte hur länge. Jag bad min kontakt, min adept som det heter,
              att berätta lite om hur det är att söka praktikplats efter praktikplats
              utan att få någon hjälp eller plats. Hur är det när det inte finns
              någon tydlig ansvarig som hjälper till när arbetslivet inte är
              vant vid detta? Kanske har man det lite bättre i andra länder
              efter vad jag har hört.
            </seg>
            <seg n="97852c2e">
              Vi har en situation till och med i Helsingforssområdet där vi
              inte använder de kunskapsfyllda människor som finns på ett rimligt
              sätt, utan de är fast och kvar i ett otillräckligt system. Är
              det rimligt när Sveriges ekonomi står och väger om och när vi
              går över till att få tillväxt och just dessa människor behövs?
            </seg>
            <seg n="e81d3252">
              Fru talman! Det räcker inte med eldsjälar. Det behövs institutionaliseringar
              av den viktiga aspekt som Riksrevisionen tydligt begär av regeringen
              för att riksdagens mål, som man också lyfter fram, ska kunna tillgodoses.
            </seg>
            <seg n="af36cc5c">
              Det finns skäl att förtydliga lärosätenas ansvar genom en förändring
              i högskoleförordningen. Jag har tidigare varit inne i debatten
              om undervisning och kvalitet. Studenterna känner av svårigheterna
              med tre fyra timmars undervisning per vecka, ingen möjlighet att
              få göra examensjobb och en arbetsmarknad som inte är intresserad.
              Tiden går, och vi borde verkligen få till stånd den resursförstärkning
              som innebär fler kontakter med lärare och med personal som har
              till uppgift att vara de som överbryggar från studier till arbetsliv.
            </seg>
            <seg n="7cdb20fb">
              Fru talman! Min motion är ingalunda tillgodosedd i utskottsmajoritetens
              betänkande, men den är väl tillgodosedd i reservation 3. Jag tillåter
              mig därför att yrka bifall till den.
            </seg>
          </u>
          <note n="916f2259">
            I detta anförande instämde Mikael Damberg (s) och Amineh Kakabaveh
            (v).
          </note>
          <note n="f932f03d">
            Överläggningen var härmed avslutad.
          </note>
          <note n="3c0a42a0">
            16 § Bidragsvillkor för fristående verksamheter
          </note>
          <note n="7ff40083">
            Föredrogs
          </note>
          <note type="speaker" n="8afd9b26">
            Anf. 146 MARIE GRANLUND (s):
          </note>
          <u who="marie_granlund_4072fd" xml:id="i-dfa9c70b373ad5c5-0" n="2d1e28aa">
            <seg n="1a94da60">
              Fru talman! Det är inte första gången vi debatterar bidragsvillkor
              för fristående verksamheter. För ett år sedan talade vi om samma
              sak. Då tog vi från den socialdemokratiska oppositionen upp problemet
              med att besparingar bara drabbar kommunala skolor och inte fristående
              skolor medan däremot satsningar gynnar alla skolor. Vi vill ha
              lika villkor för alla skolor.
            </seg>
            <seg n="d5b32fb9">
              I de större städerna börjar andelen fristående skolor närma sig
              4050 procent. Då är det viktigt att det är lika villkor som gäller.
            </seg>
            <seg n="e6cf8273">
              När vi diskuterade detta för ett år sedan, närmare bestämt den
              10 juni 2009, sade utskottsmajoriteten att det vi framförde om
              besparingar inte var något problem och att det inte gick att göra
              något åt detta.
            </seg>
            <seg n="ac14dfea">
              Vi kan vara glada över att vi nu får en proposition och ett betänkande
              som behandlar detta. Det gick alltså att göra något åt det visserligen
              ett år för sent men i alla fall. Vi borde få ett erkännande. Det
              gick att göra något åt det; vi hade rätt.
            </seg>
            <seg n="c13f6269">
              Det återstår dock flera saker, och här säger man återigen att
              man inte kan eller vill göra något. Jag ska lyfta upp två saker.
            </seg>
            <seg n="48a1b3e1">
              Det ena är meddelarskyddet. Oavsett i vilken verksamhet man arbetar
              ska man ha rätt till meddelarskydd. Det måste självklart införas.
            </seg>
            <seg n="40411c3e">
              Det andra är att precis som bidragen innevarande år och besparingar
              och ökningar var djupt orättvisa är det djupt orättvist med en
              momssats på 6 procent. Det är något som bland andra borgerliga
              ledamöter i kommunstyrelsen i Uppsala har reagerat på. Fristående
              skolor blir överkompenserade. När kommer det ett betänkande om
              detta? Det är inte så mycket tid kvar, och vi kommer självklart
              att lägga fram ett sådant.
            </seg>
            <seg n="708bbae9">
              Varför kan man inte lyssna från början? Varför ska man förhala
              allt i stället för att skapa lika villkor när man har möjlighet?
              Varför skapa oreda i en sektor som verkligen behöver arbetsro?
            </seg>
          </u>
          <note n="56267885">
            Jag yrkar bifall till reservationerna 1 och 3.
          </note>
          <note type="speaker" n="518e14b4">
            Anf. 147 SOFIA LARSEN (c):
          </note>
          <u who="sofia_larsen_5545af" xml:id="i-dfe1ca4441b6afa5-0" n="2b512cea" next="i-e9f2805ce0759ed1-0">
            <seg n="e9fbdaaa">
              Fru talman! Alliansen tar med detta betänkande ytterligare steg
              för likvärdiga villkor för kommunala och fristående verksamheter.
              Grunden för det är att vi är övertygade om att mångfald är något
              bra. Mångfald är viktigt. Mångfald stimulerar, utvecklar och berikar.
              Det gynnar i slutändan den enskilda eleven och dennes utveckling.
            </seg>
            <seg n="ca1d8f8e">
              Det står i kontrast till det vänstersidan brukar plädera för,
              nämligen att stat och kommun ska bestämma mer och människor mindre.
              Det ska vara centralstyre i stället för valfrihet.
            </seg>
            <seg n="f82f996c">
              Dagens betänkande handlar om att stärka likvärdigheten mellan
              våra skolor oavsett huvudman. Precis som föregående talare var
              inne på hade vi för ungefär ett år sedan en första debatt om detta
              utifrån ett delbetänkande som hette Offentliga bidrag på lika
              villkor . Vi kom överens om och fattade beslut om att kommunala
              skolor och friskolor ska ha likvärdiga villkor. Det ska inte spela
              någon roll för en elev och en elevs resurser vilken huvudman skolan
              som eleven väljer har.
            </seg>
            <seg n="d467683d">
              Vi gör alltså detta utifrån ett elevperspektiv eftersom valfriheten
              bland svenska skolor är ett faktum som är här för att stanna.
              Elever och föräldrar tycker att detta är bra. Därför vill vi stärka
              rättigheterna för eleven.
            </seg>
            <seg n="07f84f2c">
              Det vi i dag ska fatta beslut om är några delar som fanns med
              i det slutbetänkande som kom efter det delbetänkande vi hade.
              Betänkandet hette Mer om fristående skolor och enskild förskoleverksamhet
              .
            </seg>
            <seg n="023d0876">
              Fru talman! Jag vill ta upp ett par saker i detta. Det ena handlar
              om att det nu ändras i ansökningstiden för de förskolor, andra
              enskilda verksamheter och fristående skolor.
            </seg>
            <seg n="7545108c">
              Man flyttar fram det en månad, vilket gör att det finns mer tid
              för Skolinspektionen att hantera detta. Man kan också fatta beslut
              tidigare. Det underlättar framför allt för de enskilda verksamheter
              som ska starta. Man får tidigare veta om man har möjlighet till
              bidrag och om man får starta en skola eller verksamhet eller inte.
              Det blir mycket enklare för kommunerna, och det blir bättre för
              eleverna som ska välja när de vet vad som finns. Detta är ett
              bra förslag. Vi stärker möjligheterna för alla inblandade.
            </seg>
            <seg n="66bd9122">
              När man får en ansökan om en fristående verksamhet ska Skolinspektionen
              göra en helhetsbedömning. Tidigare har man ofta sett det ur ett
              kommunperspektiv och i stället för att se till helheten har man
              tittat på om det blir några svårigheter för kommunen om man yrkar
              bifall till en ytterligare fristående verksamhet. Det kan vara
              så att en elev går i en fristående grundskola med en speciell
              pedagogisk inriktning och det inte finns ett gymnasium som kan
              vara en fortsättning. Nu ska man se till helheten också ur elevperspektiv.
              Det är bra. Det blir en helhetsbedömning. Det ska också vara en
              grund när kommunerna ges tillfälle och rätt att yttra sig om en
              ny skola ska etableras. Kommunen bedömer om flera aktörer är negativa
              eller positiva. Kommunen har rätt att yttra sig, så det blir helt
              onödigt med det tvång och obligatorium som Socialdemokraterna
              är inne på.
            </seg>
            <seg n="d9518267">
              Jag ska också säga något om det som tidigare talare tog upp,
              nämligen sexprocentsregeln. Socialdemokraterna säger att detta
              självklart ska ändras på en gång. Man hade ju några år på sig
              att göra det. Jag vill ge några konkreta fakta om hur det är.
            </seg>
            <seg n="e04f2461">
              Från 1991, då det blev konkurrensutsatt, har det funnits ett
              schablonbelopp som kallas sexprocentsregeln. De flesta kommuner
              har följt detta för att det ska bli en anpassning till praxis.
              Utskottet har sagt att det är bra att vi kommer att ha en utredning
              om detta. Det är bra att kunna se hur vi kan gå vidare. Det är
              svårt att bedöma detta eftersom denna momsregel finns inom olika
              områden. Det är inte bara inom skolområdet, utan inom många fler
              områden. Det gör att det behövs en generell översyn. Man kan inte,
              som Socialdemokraterna naivt verkar tro, ändra bara på ett område.
              Det går inte att blunda för att det i dagsläget är omöjligt att
              förvaltningsrättsligt upphäva gynnande beslut. Det gör att det
              krävs en bred utredning. Det är nu är på gång från regeringen,
              vilket vi i utskottet välkomnar.
            </seg>
            <seg n="4cccdef2">
              Fru talman! Med dessa beslut tar vi ytterligare steg för bättre
              likvärdighet mellan skolorna. Det blir också bättre kvalitet för
              eleverna.
            </seg>
          </u>
          <note n="8744f7ba">
            Fru talman! Jag yrkar bifall till förslaget i betänkandet och
            avslag på motionsyrkandena.
          </note>
          <note n="42644459">
            I detta anförande instämde Betty Malmberg och Fredrik Schulte
            (båda m) samt Tina Acketoft (fp) och Gunilla Tjernberg (kd).
          </note>
          <note n="f932f03d">
            Överläggningen var härmed avslutad.
          </note>
          <note n="286c07fe">
            17 § Bordläggning
          </note>
          <note n="ec6bf52d">
            Anmäldes och bordlades
          </note>
          <note n="20d29288">
            18 § Anmälan om frågor för skriftliga svar
          </note>
          <note n="4c921272">
            Anmäldes att följande frågor för skriftliga svar framställts
          </note>
          <note n="c29fc5d3">
            den 1 juni
          </note>
          <note n="d10c048b">
            Per Åsling
          </note>
          <note n="d10c048b">
            Per Åsling
          </note>
          <note n="53260fcc">
            Johan Linander
          </note>
          <note n="5d90cb97">
            Birgitta Eriksson
          </note>
          <note n="5d90cb97">
            Birgitta Eriksson
          </note>
          <note n="5d90cb97">
            Birgitta Eriksson
          </note>
          <note n="74842297">
            Lennart Sacrédeus
          </note>
          <note n="5feb22ed">
            Frågorna redovisas i bilaga som fogas till riksdagens snabbprotokoll
            tisdagen den 8 juni.
          </note>
          <note n="7518acbb">
            19 § Anmälan om skriftliga svar på frågor
          </note>
          <note n="bc27d2bd">
            Anmäldes att skriftliga svar på följande frågor inkommit
          </note>
          <note n="bf7865a5">
            den 2 juni
          </note>
          <note n="d4a30875">
            Göran Lindblad
          </note>
          <note n="80da26d7">
            Gunilla Wahlén
          </note>
          <u who="sofia_larsen_5545af" xml:id="i-e9f2805ce0759ed1-0" n="2b512cea" prev="i-dfe1ca4441b6afa5-0">
            <seg n="dfc714fb">
              Luciano Astudillo
            </seg>
          </u>
          <note n="dbdb6435">
            Phia Andersson
          </note>
          <note n="332593d5">
            Carina Hägg
          </note>
          <note n="6bac3bfa">
            Karin Svensson Smith
          </note>
          <note n="4e989ffc">
            Thomas Nihlén
          </note>
          <note n="62a72314">
            Elina Linna
          </note>
          <note n="62a72314">
            Elina Linna
          </note>
          <note n="863e686f">
            Lennart Axelsson
          </note>
          <note n="dc970af5">
            Nina Lundström
          </note>
          <note n="863e686f">
            Lennart Axelsson
          </note>
          <note n="5995e23f">
            Jacob Johnson
          </note>
          <note n="95303358">
            Eva-Lena Jansson
          </note>
          <note n="68317295">
            Svaren redovisas i bilaga som fogas till riksdagens snabbprotokoll
            tisdagen den 8 juni.
          </note>
          <note n="87b721fe">
            20 § Kammaren åtskildes kl. 19.03.
          </note>
          <note n="fd512880">
            Förhandlingarna leddes
          </note>
        </div>
      </body>
    </text>
  </TEI>
</teiCorpus>
