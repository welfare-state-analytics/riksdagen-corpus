<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--89</head>
          <docDate when="2009-03-17">2009-03-17</docDate>
        </div>
      </front>
      <body>
        <div>
          <note n="1fda26af">
            ﻿
          </note>
          <note n="3efa13b7">
            Riksdagens protokoll
          </note>
          <note n="78d4f63c">
            2009/10:89
          </note>
          <note type="date" n="9c7c9db3">
            Onsdagen den 17 mars
          </note>
          <note n="21e429d0">
            Kl. 09:00 - 18:48
          </note>
          <note n="131fbce4">
            1 § Justering av protokoll
          </note>
          <note n="13bf2b34">
            Justerades protokollet för den 11 mars.
          </note>
          <note n="f0fd905a">
            2 § Avsägelse
          </note>
          <note n="b2c74532">
            Andre vice talmannen meddelade att f.d. riksdagsledamoten Per-Axel
            Sahlberg avsagt sig uppdraget som ledamot i Valprövningsnämnden.
          </note>
          <note n="6af32e59">
            Kammaren biföll denna avsägelse.
          </note>
          <note n="727182aa">
            3 § Hänvisning av ärenden till utskott
          </note>
          <note n="72950f43">
            Föredrogs och hänvisades
          </note>
          <note n="b559df9a">
            den 7 maj
          </note>
          <note n="097422f3">
            den 10 maj
          </note>
          <note n="9d806423">
            4 § Förnyad bordläggning
          </note>
          <note n="51d0eda0">
            Föredrogs och bordlades åter
          </note>
          <note n="686dd794">
            5 § Nyanlända invandrares arbetsmarknadsetablering egenansvar
            med professionellt stöd
          </note>
          <note n="075b4f31">
            Föredrogs
          </note>
          <note type="speaker" n="2e7562a4">
            Anf. 1 LUCIANO ASTUDILLO (s):
          </note>
          <u who="luciano_astudillo_31d9cb_w" xml:id="i-ed8dc2278d1ced46-0" n="0c58fc0f">
            <seg n="ac2922b0">
              Fru talman! Att inte kunna läsa eller skriva är som att vara
              blind. Det säger Anab på sin knaggliga svenska i veckans rörande
              Tendens i radions P1. Hon beskriver hur det är att komma till
              Sverige och hur svårt det kan vara att lära sig språket. Hon är
              en av många korttidsutbildade, flera med obefintlig skolgång från
              sina hemländer, som kämpar med att erövra det svenska språket
              vid Kungsholmens utbildningscentrum i Helsingfors.
            </seg>
            <seg n="4d7c792c">
              Maral kom till Sverige från Iran som nioåring. I en intervju
              i fackförbundet Juseks tidning berättar hon att hon började läsa
              medicin men hoppade av. Det var inget för henne. År 2007 tog hon
              i stället en mastersexamen i systemvetenskap vid Lunds universitet.
              Hon arbetar numera som systemutvecklare för IT-konsultföretaget
              Epsilon i min hemstad Malmö.
            </seg>
            <seg n="282254c4">
              Det är två kvinnor med två helt olika liv. Ändå försöker politiken
              alltför ofta fånga dem i samma snäva berättelse och grupp och
              göra dem till föremål för samma politik. Men handen på hjärtat,
              vad skiljer dessa kvinnors drömmar och grundläggande behov från
              dina, mina, ja allas våra?
            </seg>
            <seg n="8812d26e">
              Jag tror att de precis som du och jag drömmer om ett bra liv
              för sig och sina närmaste. Jag tror att de precis som du och jag
              vill ha ett arbete som de trivs med och där de kan utvecklas,
              utmanas och bidra efter sin förmåga. Jag tror att de precis som
              du och jag vill bli sedda, respekterade och accepterade för dem
              de är, med eventuella brister men framför allt med de färdigheter
              som gör dem unika. Vad skiljer egentligen Anabs och Marals drömmar
              och grundläggande behov från våra?
            </seg>
            <seg n="c0ee8e04">
              Vi socialdemokrater har sagt det förr, men det tål att upprepas.
              Den nuvarande integrationspolitiken har nått vägs ände. Vi säger
              det inte bara som kritik mot den borgerliga regeringen utan också
              självkritiskt. Tidigare socialdemokratiska regeringar räckte inte
              till.
            </seg>
            <seg n="0f6a7365">
              Låt oss börja med att förenas i en positiv grundsyn på migration,
              utan att för den skull blunda för dess utmaningar. När människor
              flyttar sprids arbetskraft, kunskap och idéer. Nätverk växer och
              nya möjligheter uppstår. Öppenheten inför omvärlden är en central
              del av vår svenska självbild och historia. Det har tjänat oss
              väl och gjort oss rikare och framgångsrikare.
            </seg>
            <seg n="2e62c589">
              Låt oss också förenas i insikten om att vi i dag inte tillvaratar
              alla dessa möjligheter. Under de senaste tre åren har arbetslösheten
              ökat nästan dubbelt så snabbt bland utrikes födda som bland dem
              som är födda i Sverige. Utanförskapet växer i två av tre utsatta
              områden.
            </seg>
            <seg n="61c2fea0">
              Låt oss också försöka förenas, även om det kan bli svårt, i att
              allt inte är finanskrisens fel. Det är sant att finanskrisen har
              drabbat Sverige men att det i dag finns 100 000 fler arbetslösa,
              70 000 fler i utanförskap och att det bara det senaste året sagts
              upp 25 000 viktiga välfärdsarbetare, vilket betyder 25 000 färre
              lärare, sjuksköterskor, personer inom omsorgen, är också ett resultat
              av medveten politik och gjorda prioriteringar.
            </seg>
            <seg n="04d70bdb">
              Den moderatledda regeringens huvudstrategi för jobben var att
              ökade klyftor skulle sätta fler i arbete. Den politiken har nu
              prövats och misslyckats. Den borgerliga arbetslinjen har i dag
              blivit en bidragslinje. I mer än 90 procent av landets kommuner
              ökar kostnaden för socialbidrag.
            </seg>
            <seg n="6343bcaa">
              Inte heller alla dagens brister i politiken för nyanländas etablering
              är finanskrisens fel. Fyra kommuner i Helsingforssregionen, Helsingforss
              kommun, Södertälje, Huddinge och Botkyrka, står för 75 procent
              av flyktingmottagningen i denna region. I veckan kritiserade Söderhamns
              kommun staten för att den missbrukar kommunens solidaritet. I
              januari fanns där nästan 600 asylsökande. Så sent som i december
              försökte Sveriges kanske rikaste kommun, det moderatledda Vellinge,
              med tvivelaktig retorik och misstänkliggöranden stoppa en grupp
              ensamkommande flyktingbarn.
            </seg>
            <seg n="20c2090f">
              Sveriges Kommuner och Landsting slog förra året larm om att staten
              via Arbetsförmedlingen inte tog sitt ansvar. Deras kartläggning
              visade att åtta av tio av de nyanlända invandrare som skrivits
              in på Arbetsförmedlingen inte fick något stöd och att nyanlända
              kvinnor fick mindre stöd än nyanlända män.
            </seg>
            <seg n="a5f59b12">
              Inget av detta är finanskrisens fel utan resultatet av en medveten
              politik och gjorda prioriteringar.
            </seg>
            <seg n="99cae9fe">
              Nu, i slutet av en mandatperiod, gör den moderatledda regeringen
              ett taffligt försök att visa handlingskraft. Det förtar dock inte
              det faktum att ni har fyra år av missade chanser bakom er. Det
              förtar inte heller det faktum att propositionen vi i dag behandlar
              inte bara är andefattig utan också ofullständig och otydlig. Låt
              mig förklara varför samtidigt som jag presenterar hur vi socialdemokrater
              vill stärka arbetslinjen och korta vägen till jobb för de nyanlända
              i vårt land. Vi har förnyat vår politik och nyligen presenterat
              en rapport med 49 skarpa förslag på området. Den går att hitta
              på vår hemsida.
            </seg>
            <seg n="4ab29915">
              Fru talman! För det första är den borgerliga politiken andefattig.
              Den saknar en tydlig vision för Sverige i tider av globalisering
              och migration. Vi har den. I vårt Sverige ska vi sträva efter
              att kombinera öppenhet med ekonomisk utveckling. I vårt Sverige
              ska individuell framgång samexistera med gemensamt ansvarstagande.
              I vårt Sverige är alla människors lika värde och lika rätt självklara
              fundament.
            </seg>
            <seg n="394ef70c">
              Vi vill att fler ska vara stolta över Sverige. Vi ska vara så
              stolta att vi inte räds att dela med oss av denna svenskhet till
              andra. För oss sitter svenskheten inte i hudfärgen, i var man
              är född eller i vilken gud man tillber eller struntar i att be
              till. Svenskar är vi som lever här. I vårt Sverige, det socialdemokratiska,
              ska vi tillsammans sträva efter att alla ska kunna utveckla sin
              fulla potential och nå framgång i sitt liv, oavsett bakgrund,
              bostadsort, om man är kvinna eller man. Vi kallar den här visionen
              för Möjligheternas land. Det är ett helt annat Sverige än det
              kalla handens och osynliga handens Sverige som vi har sett växa
              fram de senaste åren.
            </seg>
            <seg n="1eea6338">
              För det andra är den borgerliga politiken ofullständig. Den väljer
              att helt bortse från boendefrågans avgörande roll för snabb jobbetablering.
              Var och hur du bor, sättet du tas emot och hur lång tid det tar
              för dig att få besked om du får stanna eller inte är helt avgörande
              för hur snabbt du kommer i arbete.
            </seg>
            <seg n="56709e15">
              Merparten av de asylsökande som vi har i dag har hamnat i så
              kallat EBO. I flera av Sveriges storstadsregioner har det lett
              till svåra sociala påfrestningar, både för den som är asylsökande
              och för värdfamiljen. Extrem trångboddhet, nedslitna bostadsområden
              och betydligt sämre förutsättningar att driva en bra skola är
              direkta konsekvenser av det.
            </seg>
            <seg n="6fce2408">
              Så kan det inte fortsätta. Vi socialdemokrater vill ändra på
              det. Vi vill lagstiftningsvägen tydliggöra att alla kommuner i
              Sverige har ett ansvar för att planera för flyktingmottagande.
              Vi kallar det för lex Vellinge.
            </seg>
            <seg n="1c16cc74">
              Vi vill pröva ett kommunalt utjämningssystem där rika kommuner
              som varken tar emot asylsökande eller nyanlända ska bidra ekonomiskt
              till de kommuner som i dag bär upp mottagandet. Och vi vill, vilket
              är viktigt, att staten ska ta ett större ansvar för de nyanländas
              boende den första tiden i Sverige genom ankomstboende och erbjudande
              av ordnat boende.
            </seg>
            <seg n="c7bd14da">
              För det tredje är den borgerliga politiken otydlig därför att
              den, trots den goda ambitionen att lägga över huvudansvaret för
              introduktionen på Arbetsförmedlingen, inte ger svar på många viktiga
              frågor. Vad händer med de personer som inte har fått arbete efter
              två års introduktion? Vem tar över introduktionen? Vem tar över
              försörjningsstödet? Hur ska det privata lotssystemet egentligen
              fungera? Vem har ansvaret? Vem betalar? Hur ser ansvarsbilden
              över huvud taget ut? Och hur görs svenska språket till en självklar
              del av jobbetableringen?
            </seg>
            <seg n="e9329e59">
              Ett jobb ger dig ekonomisk frihet och chansen att bygga upp ditt
              liv på nytt. Ett jobb ger dig chansen att ge tillbaka till det
              samhälle som en gång gav dig trygghet och en fristad. På en arbetsplats
              möts vi. Vi utbyter erfarenheter och lär känna varandra. Vägen
              in i Sverige och in i samhällsgemenskapen går för de allra flesta
              nyanlända via arbete. Vi socialdemokrater vill därför också att
              Arbetsförmedlingen ska ha ansvaret för jobbetableringen.
            </seg>
            <seg n="ee0afea9">
              All kraft borde ändå riktas mot att så tidigt som möjligt samla
              de resurser som finns för snabbare jobbetablering. Vi socialdemokrater
              säger därför nej till det storskaliga lotsexperimentet. Det ger
              en rörig ansvarsbild och kommer att kosta massor av pengar. Vi
              vill i stället att alla anhöriga som kommer senare, många gånger
              kvinnor, ska ha rätt till en individuell etableringsplan. Vi menar
              också att fler än vad regeringen föreslår ska ha rätt till en
              etableringsersättning. Nätverk kan vara viktiga för att korta
              vägen till jobb. Därför vill vi också att Ansvarsutredningens
              förslag om frivilligsektorn förverkligas.
            </seg>
            <seg n="d13fa37d">
              Svenska språket är centralt för att kunna få ett jobb, därför
              vill vi se ett individuellt språklyft. Vi har inga problem med
              att tydliggöra behovet av stärkt samhällsinformation inom ramen
              för svenska för invandrare, sfi. Det är en rättighet att få veta
              hur det fungerar i ditt nya land. Men det som på allvar kan korta
              din väg till jobb i Sverige är att vi blir bättre på att tidigt
              översätta din utbildning och yrkeskompetens, att vi gör det möjligt
              för dig att komplettera den utbildning och den kompetens du har
              så snabbt som möjligt och att vi erbjuder en yrkesanpassad individualiserad
              och specialiserad språkundervisning utifrån just dina behov. Sfi
              måste därför också bli en del av det statliga ansvaret.
            </seg>
            <seg n="3465701b">
              Fru talman! Vi har nu snart fyra år av borgerlig regering bakom
              oss. Arbetslösheten fortsätter att stiga, segregationen biter
              sig fast och klyftorna ökar. När väl den moderatledda borgerliga
              regeringen nu försöker göra något är det inte bara andefattigt
              utan också ofullständigt och otydligt. Det är allvarligt.
            </seg>
            <seg n="38e1b7de">
              Valet den 19 september är ett viktigt vägval. Sverige behöver
              byta färdriktning. Det är först när vi klarar jobben och stärker
              arbetslinjen också för den som precis har kommit till vårt land
              som vi kan bli bättre på att ta till vara de möjligheter som migrationen
              faktiskt ger. Vår prioritering är därför glasklar: Jobb fler jobb
              i stället för ökade klyftor. Vi vill sätta hela Sverige i arbete
              och stärka välfärden. Det går före skattesänkningar, mest till
              dem som har det bäst. Vi vill att Sverige ska vara ett möjligheternas
              land där fler än i dag ska kunna nå framgång i sina liv, där också
              Anab och Maral kan utveckla den fulla potential de har.
            </seg>
            <seg n="93d8fc11">
              Vi socialdemokrater är helt övertygade om att vi tillsammans
              blir starkare, både som individer och som land. Det står mot det
              moderatledda samhällsbygget där var och en ska bära sin egen börda.
              Jag vill yrka bifall till reservation 1 och 2.
            </seg>
          </u>
          <note type="speaker" n="4de4e845">
            Anf. 2 KALLE LARSSON (v):
          </note>
          <u who="kalle_larsson_45b4f4_w" xml:id="i-9c3ed8e69f63d738-0" n="ad455e2e">
            <seg n="a054b29b">
              Fru talman! Så står vi här i en av de sista debatterna av den
              här karaktären under den här mandatperioden. Nog ser de borgerliga
              ledamöterna lite nervösa ut. De vet ju mycket väl att de nu sitter
              på de anklagades bänk, att de kommer att bli ställda till svars
              för att under tre och ett halvt år, snart fyra, ha misslyckats
              fullständigt med att genomföra några förändringar av kanske det
              viktigaste samhällsområdet vi har att göra med. Vi ser ju hur
              utanförskapet ökar, hur arbetslösheten ökar, hur människor ställs
              utanför gemenskap och hur solidariteten bara sträcker sig så långt
              näsan räcker och inte till de andra.
            </seg>
            <seg n="7b26842a">
              Fru talman! Det här är partier som gick till val på att bryta
              utanförskapet. Ett efter ett ställde de sig i ledet, pekade finger
              åt den dåvarande socialdemokratiska regeringen och sade: Ni har
              ökat utanförskapet, ni är skyldiga till att detta har skett. Er
              politik är problemet.
            </seg>
            <seg n="6a49f614">
              Fru talman! Jag tänker inte peka finger. Det är fult att peka,
              eller? Vi gör snarare en genomgång av vad den här regeringen egentligen
              har åstadkommit. Det går ju ganska fort. De tre och ett halvt
              år som har gått har ju varit en period där nästan ingenting har
              hänt nästan ingenting har hänt.
            </seg>
            <seg n="48727ed7">
              Jag hör redan ursäkterna. Jag hör hur man säger: Det är inte
              vårt fel. Vi har hört det i några debatter redan. Det finns vanligtvis
              tre olika andra som har gjort fel. Finanskrisen är att skylla
              för det mesta. Tidigare regering är förstås att skylla för det
              mesta, nästan allting. Precis, säger nu de borgerliga ledamöterna,
              högt så att alla i plenisalen ska höra. Det är klart att den tidigare
              regeringen kan lastas för det mesta.
            </seg>
            <seg n="3cecf646">
              Men ärligt talat, fru talman, är det ju inte riktigt så enkelt.
              Man gör i det här fallet dessutom ytterligare ett skuldpåläggande.
              Vanligtvis är det invandrarna själva som är att skylla för sitt
              utanförskap. Hur annars ska man förklara att de alltid behöver
              extra incitament och extra insatser för att vilja lära sig svenska,
              för att vilja komma i arbete om det inte är så att de just nu
              går omkring där ute i förorterna och inte har någon lust att hjälpa
              till, inte har någon lust att delta och inte har någon lust att
              vara med?
            </seg>
            <seg n="54b7ffcb">
              Nej, fru talman, det räcker inte att starta Facebookgrupper mot
              den regering som satt tidigare. Jag tror att man måste göra betydligt
              mer än så. Och jag ska vara hederlig. Jag ska inte bara överdriva
              retoriken, för vi måste tala innehåll också. Vi vet mycket väl
              att en trasig klocka går rätt två gånger om dygnet.
            </seg>
            <seg n="c5a2b610">
              Jag ska gärna ge regeringen ett erkännande på ett par punkter
              i det förslag vi i dag diskuterar.
            </seg>
            <seg n="43d4aecb">
              För det första tycker vi från Vänsterpartiets sida att det är
              rätt och riktigt att staten tar ett större ansvar för att introduktionen
              ska fungera. Det är nödvändigt av minst två olika skäl. Det blir
              effektivare, och det blir mer lättöverskådligt. Det blir dessutom
              mer likvärdigt. Det ska inte vara så stor skillnad mellan att
              leva och bo i en kommun eller i en annan kommun. Statens ansvar
              behöver stärkas. Det har vi länge sagt.
            </seg>
            <seg n="3f94b90d">
              För det andra tycker vi att det är riktigt att införa en statlig
              etableringsersättning så att nivån blir lika i hela landet. Det
              är också bra att den version som regeringen har hämtat i någon
              byrålåda någonstans faktiskt också i stor utsträckning verkar
              påminna om en lön. Det är rätt tänkt. Det är inte ofta det händer,
              fru talman, så lyssna noga nu. Jag ger alltså regeringen beröm
              på ett par punkter. Må vara att de har plockat fram gamla förslag
              som vi tidigare har lagt fram. Nåväl. De kan få bära den glädjen.
            </seg>
            <seg n="141bfb07">
              Fru talman! Jag noterar förstås att Nyamko Sabuni sitter här
              och funderar på vilka invändningar hon har. Jo, hon har en invändning
              kvar, nämligen att vi inte har något alternativ. De gör i alla
              fall något, men vi har inget alternativ.
            </seg>
            <seg n="0eae45b5">
              Då ska man notera att på en rad punkter är de borgerliga partierna
              överens om en sak och de rödgröna om en annan. Visst finns det
              skillnader mellan de borgerliga partierna. Några vill genomföra
              språktest för medborgarskap och andra vill det inte. Några vill
              privatisera mer än vad de andra vill, och så vidare. Sådana skillnader
              finns också mellan de rödgröna. Det är inget ovanligt, konstigt
              eller anmärkningsvärt. Men på ganska många punkter, fru talman,
              är vi också överens mellan de rödgröna om att en förändring är
              nödvändig. Vi kommer, inom en inte alltför lång framtid, att presentera
              vår gemensamma politik på området. Jag ska hålla er på sträckbänken
              en stund om när det blir och precis vilket innehåll det kommer
              att bli. Vi får säkert anledning att återkomma till det i många
              sammanhang framöver.
            </seg>
            <seg n="861dd6db">
              Fru talman! Jag ser två avgörande problem med den här regeringens
              förslag om etablering. Det första är att man vill privatisera
              stora delar av introduktionen. Den så kallade lotsverksamheten
              är i praktiken inget annat än en privatisering av stora delar
              av introduktionen. Regeringen är förstås svaret skyldig till varför
              vinstintresse skulle göra introduktionen bättre, varför privata
              aktörer skulle klara någonting som de inte själva genom sin statliga
              myndighetsstyrning, demokratiska styrning i kommunerna, skulle
              klara. Det är väl ett axiom för den här regeringen att allt är
              bättre bara man kan tjäna pengar på det, bara skattepengar kan
              gå till något annat än de är tänkta för, nämligen välfärdstjänster,
              introduktionsarbete, kamp mot arbetslöshet, det vill säga i stället
              går till vinster hos privata aktörer. Då måste det fungera bättre
              än annars. Det är lite grann den utgångspunkten regeringen har
              på andra områden. Jag gissar att det är likadant här.
            </seg>
            <seg n="0200dd0b">
              Jag tror att det är rätt tänkt om man tycker att alla ska tjäna
              pengar på allt, men fel tänkt om man vill ha en bra introduktionsverksamhet.
            </seg>
            <seg n="b6a55601">
              Det andra problemet är att man inte tar steget fullt ut när det
              gäller att se alla kommuners ansvar att ta emot asylsökande och
              flyktingar. Man måste inse att vi har en nationell politik för
              migration. Det är ett statligt ansvar. Det är i denna kammare
              som regler, lagar och bestämmelser tas fram och beslutas för hur
              det egentligen ska fungera, vem som ska ha rätt att komma till
              Sverige eller inte. Vi tar inte den debatten i dag. Den tar alltför
              lång tid, och vi har många tillfällen att diskutera just den frågan.
            </seg>
            <seg n="298734fd">
              Ett nationellt ansvar måste innebära ett nationellt ansvar för
              att människor ska få en chans att komma in i samhället. Då kan
              man inte tillåta att de rikaste kommunerna fortsätter att säga
              att de inte har råd att låta människor komma till deras kommuner,
              att de inte har råd att bygga lägenheter så att flyktingar och
              asylsökande får chansen att bosätta sig också i deras kommuner.
              De måste hålla kommunalskatten lägst möjlig.
            </seg>
            <seg n="eda93571">
              Därför är det feltänkt av den här regeringen att inte ta ansvar
              nog att säga att alla kommuner måste ha en skyldighet att både
              ha beredskap för och ta emot människor som har flytt från sina
              hemländer. Notera här en av de saker som vi blir alltmer överens
              om på den rödgröna sidan. Kalla det gärna lex Vellinge, om ni
              vill, men alla kommuner, oberoende av vilka de är, ska ha en sådan
              skyldighet. Det tänker vi från vår sida försöka åstadkomma.
            </seg>
            <seg n="4917ebb8">
              Fru talman! Jag tror dessutom att några andra saker behöver göras.
              Jag tror att vi behöver ta fram ett samlat paket som ger möjlighet
              för den med invandrarbakgrund att komma in på arbetsmarknaden.
              Jag ska återkomma till att det inte skiljer sig i någon avgörande
              utsträckning från vad som behöver göras för alla andra som står
              utanför arbetsmarknaden. Generella insatser är i allt väsentligt
              det huvudsakligen viktigaste. Jag tror samtidigt att sådant som
              obligatoriska likabehandlingsplaner, flerspråkighet som merit
              vid offentliga och privata anställningar och en rad insatser av
              den karaktären som syftar till att bryta diskriminering också
              behöver vidtas. Inte minst är det viktigt att vi tar fram insatser
              för att bryta invandrade kvinnors utanförskap och ge en rimlig
              feministisk inriktning och profil också på integrationspolitiken.
            </seg>
            <seg n="775ebbd8">
              För vår del vill vi återinföra ersättningen för eget boende.
              Studie efter studie har visat att den som bor i eget boende, måhända
              med de problem som det medför, ändå faktiskt oftare kommer in
              i arbete än den som bor på anläggning. Det måste man ta till sig.
              Visst finns det enormt mycket vi behöver göra för att få bort
              trångboddhet, för att åstadkomma förändring i de områden i landet
              där många människor bor på liten yta. Det råder inget tvivel om
              det. Men svaret kan inte någonsin vara att tvinga människor, oavsett
              om de är studenter, asylsökande eller flyktingar, att bo på en
              viss plats under en viss tid. Den typen av förslag saknar helt
              förutsättningar att bli gemensam rödgrön politik efter valet.
            </seg>
            <seg n="65f13d5d">
              Fru talman! Jag är inte minst just därför glad att vi har kunnat
              presentera en gemensam bostadspolitik från de rödgröna partierna.
              Det är fråga om helt andra insatser än vad den här regeringen
              har lyckats åstadkomma. Det är fråga om ett fördubblande av byggandet
              av hyreslägenheter redan under nästa mandatperiod med sikte på
              minst 20 000 hyreslägenheter till rimliga hyror, som människor
              har råd att betala, bara några år in på nästa mandatperiod.
            </seg>
            <seg n="1fcc0da3">
              Fru talman! På något vis fattar man inte att om man ska få bort
              trångboddhet måste man se till att det byggs lägenheter som människor
              har råd att bo i. Då har man inte fattat mycket. Vi har förstått
              det. Vi har lagt fram en gemensam politik för att både med hjälp
              av statliga investeringsstöd bygga hyreslägenheter som människor
              har råd att bo i och rusta upp alla de nedslitna miljonprogramsområden
              som den här regeringen har låtit förfalla. Det är ett omfattande
              program för att skapa helt nya förutsättningar för ett värdigt
              boende runt om i landets förorter. Det blir verklighet med en
              ny rödgrön regering.
            </seg>
            <seg n="8f875cb3">
              Fru talman! Det är också dags att vända profilen på integrationspolitiken.
              Vi kan inte säga att integration handlar om att de som kommer
              hit ska bli så mycket som möjligt som vi, lära sig hur vi tänker,
              hur vi gör när vi står i kö, lära sig hur vi gör när vi tar av
              oss skorna när man går in hos någon, eller vad det nu kan vara
              för något.
            </seg>
            <seg n="2b630481">
              Fru talman! Det är viktigt att inse att hela Sverige håller på
              att, och måste, förändras. Vi kan inte ha en integrationspolitik
              som egentligen bara handlar om assimilering, att göra alla ungefär
              likadana. Ärligt talat: Vi som är födda i det här landet skiljer
              oss ganska mycket åt. Det är inte fråga om oansenliga politiska,
              ekonomiska, sociala eller andra allehanda skillnader mellan oss.
              Vi ser det som en styrka, och vi borde göra det också när det
              gäller skillnader gentemot människor som har invandrat.
            </seg>
            <seg n="e9b1d4c2">
              För att ta ett exempel på hur man måste bryta perspektivet när
              det gäller integrationspolitiken kan vi inte låta vissa områden
              i våra innerstäder och i våra förorter där villorna står tätt
              vara helt orörda. Vissa områden kan inte vara vita reservat för
              överklassen där man helt enkelt aldrig behöver träffa någon med
              invandrarbakgrund, om man inte åker på en resa ut till en förort
              för att det är pittoreskt och köper lite kryddor i en butik. Nej,
              vi måste bygga hyreslägenheter i villaområdena. Vi måste bygga
              hyreslägenheter bland bostadsrätterna. Tvärtemot vad den här regeringen
              har uppmuntrat måste vi se till att det blir fler hyreslägenheter
              i stället för fler bostadsrätter. En sådan politik, måhända något
              mindre retoriskt formulerad, är våra tre partier också överens
              om och har lagt fram som vår gemensamma politik.
            </seg>
            <seg n="0aff6ab3">
              Fru talman! Det avgörande måste sägas: Den generella politiken
              för rätten till arbete, bostad och utbildning måste vara grunden
              för en fungerande introduktionsverksamhet och för en integrationspolitik
              värd namnet. Det kommer inte att fungera att bara ha särskilda
              insatser för att invandrade ska komma i arbete. Man måste föra
              en helt annan politik, där rättigheter till världens bästa välfärd
              utan vinstintresse går före skattesänkningar till de rikaste.
            </seg>
            <seg n="0bac1c2c">
              Fru talman! Vi fick nyligen veta att åtta av tio av dem som städar
              i Helsingfors har invandrarbakgrund. När vi noterar att detta
              inte är som det borde vara innebär inte kritiken att det skulle
              vara fel att städa. Det är ett yrke, ett arbete precis som alla
              andra. Självfallet är det så. Vi menar att det inte behövs några
              särskilda skattesubventioner för att just de rikaste ska få sina
              lägenheter städade. Men det är ett yrke och ett arbete precis
              som alla andra.
            </seg>
            <seg n="48533f8b">
              Det som är oförklarligt är varför just invandrade skulle vara
              särskilt lämpade att sköta dessa städuppgifter. Det är någonting
              i politiken som inte fungerar. Det finns ingen genetisk förklaring
              till att människor från Irak, Afghanistan eller Colombia skulle
              vara bättre på att städa än till exempel jag. Det måste ligga
              i en politik som i varje fall inte förmår bryta diskrimineringen
              och ta vara på de utbildningar och resurser människor har med
              sig från hemlandet och de förutsättningar de bär inom sig.
            </seg>
            <seg n="0dd6d001">
              Fru talman! Detta är en av de sista debatterna i detta ämne.
              På de anklagades bänk sitter en borgerlig regering som inte har
              åstadkommit mycket och som nu i elfte timmen lägger fram lite
              halvt genomtänkta förslag, upphämtade ur någon byrålåda. Några
              förslag förberedde den förra regeringen i samarbete med Miljöpartiet
              och Vänsterpartiet. Några förslag har man mer eller mindre funderat
              ut i sista stund, eftersom man inser att man inte kan gå till
              val med ett ökande utanförskap och samtidigt inte ha gjort någonting
              alls i stort sett.
            </seg>
            <seg n="d88b7a47">
              Men det duger inte. Så enkelt är det. Vi kräver nu inte bara
              att en ny regering ersätter den som sitter vid valet den 19 september,
              utan även en helt ny inriktning på svensk integrationspolitik.
            </seg>
            <seg n="cf99adee">
              (Applåder)
            </seg>
          </u>
          <note type="speaker" n="4799761b">
            Anf. 3 ULF HOLM (mp):
          </note>
          <u who="ulf_holm_07a505_w" xml:id="i-fac190dd78f5e533-0" n="e3197901">
            <seg n="2af4786c">
              Fru talman! Precis som föregående talare, Luciano Astudillo från
              Socialdemokraterna och Kalle Larsson från Vänsterpartiet, anser
              också jag och Miljöpartiet att mycket mer kan göras för att främja
              nyanländas etablering på arbetsmarknaden.
            </seg>
            <seg n="9a251ac7">
              Samtidigt vill vi dock varna för en övertro på att det är den
              ena eller andra stödjande organisationsformen som avgör huruvida
              nyanlända i vårt land snabbt kan få egen försörjning. Det är därför
              vi från Miljöpartiet inte yrkar avslag på propositionen. Den är
              inte perfekt, men den är ett nytt steg. Vi anser att det finns
              flera saker som borde förbättras, men vi tycker inte att det är
              vettigt att riva upp detta.
            </seg>
            <seg n="5084db40">
              Det finns många faktorer som spelar in kring förutsättningarna
              för att kunna skaffa sig ett jobb. En del nyanlända kommer från
              länder eller förhållanden där förutsättningarna för lönearbete
              och företagande skiljer sig avsevärt från de regler som finns
              i Sverige. Behovet av att försörja sig finns överallt, men det
              komplicerade svenska systemet med bidrag och ersättningar i kombination
              med arbetslinjen och kontakt med myndigheter är inte helt lätt
              att greppa för nyanlända, knappt ens för personer som har bott
              hela sitt liv i Sverige. Det måste man ha i åtanke. Det ställs
              därför stora krav på nyanlända som har helt andra erfarenheter.
              Mot den bakgrunden kan det inte nog betonas att samhällsorientering
              måste få en framträdande roll i de sammantagna etableringsinsatserna.
            </seg>
            <seg n="f21160f4">
              Fru talman! I likhet med Sveriges Kommuner och Landsting tillstyrker
              Miljöpartiet att Arbetsförmedlingen får huvudansvaret för nyanländas
              etablering i det svenska samhället. Men det innebär inte att vi
              är nöjda med de insatser som Arbetsförmedlingen hittills har presterat.
              Att det hittills har tagit i genomsnitt sju år för en invandrare
              att få jobb är inget annat än ett stort misslyckande och visar
              att det finns stora strukturella problem som måste åtgärdas.
            </seg>
            <seg n="633cfde2">
              Frågan är var felet ligger. Jag skulle vilja lyfta fram en fråga
              som tidigare inte har varit uppe, nämligen hur vi själva som har
              bott i Sverige hela livet agerar. Vi är inte de mest välkomnande.
              Även om många svenskar bejakar det mångkulturella, anser att vi
              ska ta emot fler flyktingar och tycker att Sverige ska vara generöst
              är vi inte alltid när det kommer till kritan de som är vänligast
              och duktigast på att få nyanlända och personer som kommer hit
              att få en fot in på arbetsmarknaden. Så är det bara, och det måste
              vi ta tag i. Det är ingenting vi kan ändra med ett klubbslag i
              riksdagen, men vi kan tillsätta åtgärder för att underlätta. Det
              tror vi är väldigt viktigt.
            </seg>
            <seg n="84c36365">
              När det gäller dagens system, där kommunerna är huvudansvariga
              för de nyanlända, innebär Arbetsförmedlingens stora misslyckande
              med att hjälpa nyanlända att kommunernas kostnader har ökat för
              bland annat försörjningsstöd. Försörjningsstödet har ökat kraftigt
              de senaste åren. Det är enligt vår mening orimligt, och vi tror
              och hoppas att med ett tydliggörande av Arbetsförmedlingens uppdrag
              ökar också myndigheternas ansvar.
            </seg>
            <seg n="3d412780">
              Samtidigt vill vi betona att det också krävs att Arbetsförmedlingen
              får resurser för att kunna utföra sina uppgifter. Men regeringen
              har inte fullföljt detta. Tyvärr missar regeringen att följa upp
              med ekonomiska medel till Arbetsförmedlingen. Gör man inte det
              kan vi nu stå inför ett nytt misslyckande på det här området,
              om inte Arbetsförmedlingen klarar uppgifterna.
            </seg>
            <seg n="9e61e8a6">
              Fru talman! Innehållet i de individuella etableringsplaner som
              ska upprättas tillsammans med de nyanlända måste också ge utrymme
              för konkreta jobbskapande åtgärder. Det räcker inte med svenskundervisning
              och allmän samhällsorientering som komplement till jobbsökande.
              Det krävs också aktiva utbildnings- och kompetenshöjande insatser.
              Många av dem som kommer till Sverige har redan en väldigt god
              utbildning, men det behövs validering. Det behövs hjälp ut på
              arbetsmarknaden, men Arbetsförmedlingen har inte varit den mest
              tillmötesgående myndigheten hittills. Under 2008 blev 80 procent
              av de inskrivna nyanlända hos Arbetsförmedlingen utan aktiv insats,
              enligt en undersökning som Sveriges Kommuner och Landsting gjorde.
            </seg>
            <seg n="b97bb601">
              Vi vill också betona att det är viktigt att jämställdhetsperspektivet
              skärps när det gäller myndigheternas ansvar för nyanlända. Det
              är särskilt angeläget med tanke på att nyanlända i Sverige ofta
              kommer från samhällen där oförståelsen för jämställdheten tyvärr
              är djupt rotad. Som det nu är verkar Arbetsförmedlingen prioritera
              män framför kvinnor, också i gruppen inskrivna nyanlända. Dubbelt
              så många män som kvinnor fick under 2008 en insats av Arbetsförmedlingen.
              Det går snabbare för män att få jobb, och dessutom får de mer
              välavlönade jobb. Det tyder på att den statliga myndigheten, Arbetsförmedlingen,
              inte tillräckligt förstår innebörden av att statliga myndigheter
              ska ha en jämställdhetsintegrerad verksamhet. Det är oacceptabelt,
              och vi noterar också att regeringen i sin proposition inte tar
              upp detta som särskilt angeläget att åstadkomma en förändring
              av.
            </seg>
            <seg n="c8483b5b">
              Fru talman! Regeringens förslag om fristående etableringslotsar
              som ska hjälpa nyanlända till jobb liknar modellen med coacher.
              Men coachningsmodellen är som vi alla vet inte helt problemfri.
              Arbetsförmedlingen har i upphandlingen av coacher enligt vår uppfattning
              brustit i kvalitetssäkring, vilket drabbat många arbetslösa. Vi
              anser nu att samma problem kan uppstå när det gäller nyanländas
              etablering.
            </seg>
            <seg n="aa13d50a">
              Regeringen anför att ett valfrihetssystem med etableringslotsar
              för nyanlända kommer att vara ett effektivt sätt att öka kvaliteten
              på insatserna för nyanlända och att underlätta och påskynda etableringen
              på arbetsmarknaden.
            </seg>
            <seg n="66be8219">
              Från Miljöpartiets sida gillar vi mångfald och valfrihet. Men
              reell valfrihet innebär enligt vår mening att det måste finnas
              marknadsmässiga förutsättningar för att fler leverantörer av lotsningstjänster
              ska kunna delta på ett rimligt sätt i systemet. När det gäller
              lotsarna för nyanlända anser vi inte att dessa förutsättningar
              finns. Volymerna av nyanlända utgör bara en bråkdel till exempel
              av dem som omfattas av valfrihetssystem inom vård och omsorg.
              Antalet nyanlända varierar dessutom påtagligt från år till år.
              Detta begränsar givetvis starkt möjligheten för att ett större
              antal aktörer ska kunna etablera en kvalitetssäkrad lotsverksamhet.
            </seg>
            <seg n="7993712c">
              Det är mot den bakgrunden som vi har svårt att se att det finns
              ett underlag för att kvalitetssäkra ett obligatoriskt valfrihetssystem,
              så som regeringen har föreslagit. Om det trots allt inom vissa
              regioner skulle finnas ett sådant underlag uppstår dessutom frågan:
              Vilka möjligheter har en nyanländ att göra rätt val bland ett
              eller flera valfrihetssystem?
            </seg>
            <seg n="5c499c30">
              Slutsatsen av detta blir att Miljöpartiet inte tycker att valfrihetssystemet
              är lämpligt för lotsverksamhet. Miljöpartiet tycker att regeringens
              förslag i denna del helt bör avslås.
            </seg>
            <seg n="02b4dff6">
              När det däremot gäller lotsverksamheten anser vi att den mycket
              väl kan utföras av andra än Arbetsförmedlingen. Det kan handla
              om att upphandla tjänster av privata näringsidkare men också av
              företag och aktörer inom den sociala ekonomin. Också många enskilda
              kommuner och kommuner i samverkan är synnerligen lämpliga att
              utföra lotsverksamheten då de i själva verket sedan länge har
              haft en effektiv verksamhet som kan betraktas som lotsverksamhet.
              Dessa kommuner kännetecknas av att de inrättar enheter som bygger
              upp omfattande nätverk där stödjande myndigheter, stora delar
              av det lokala näringslivet och aktörer inom den sociala ekonomin
              ingår.
            </seg>
            <seg n="f922a877">
              I sådana fall anser vi att Arbetsförmedlingen i första hand ska
              köpa upp lotsverksamhet av dessa kommuner. Varför krossa en verksamhet
              som redan fungerar bra? För det gör den i vissa kommuner och i
              vissa kommuner i samverkan.
            </seg>
            <seg n="858360a8">
              Miljöpartiet har ingenting emot att Arbetsförmedlingen ska ha
              rätt att upphandla lotsverksamhet av privata näringsidkare. Vi
              tycker tvärtom att det är helt okej om man kan få någon entreprenör
              som är särskilt lämpad för detta. Det viktiga är dock kvalitetssäkring.
              Det får inte gå till på samma sätt som det gjorde med jobbcoacherna,
              för där var det bara en snabb åtgärd, och man fick ingen kvalitetssäkring
              alls. Det gick inte så bra alla gånger, kan vi väl tillägga.
            </seg>
            <seg n="60948130">
              Fru talman! Regeringen menar att kommunerna ska få en schablonberäknad
              ersättning för vissa kostnader för mottagande och etableringsinsatser.
              Kommunernas ansvar är fortfarande helt avgörande för om en nyanländ
              ska ha en rimlig möjlighet att etablera sig i det svenska samhället.
              Detta gäller trots att Arbetsförmedlingen får det samordnade huvudansvaret
              för nyanländas etablering.
            </seg>
            <seg n="c81dd0e1">
              Ansvaret för samhällsorientering, bostadsförsörjning och svenskundervisning
              kommer också fortsättningsvis att ligga på kommunerna. Därutöver
              har kommunerna ansvar för dem som normalt befinner sig utanför
              arbetskraften, det vill säga dem som är yngre än 20 och dem som
              är äldre än 65.
            </seg>
            <seg n="eccce59f">
              Det betyder att det ligger ett väldigt stort ansvar på Arbetsförmedlingen,
              att man ska ha ett flexibelt synsätt. Och vi vet alla att kommunerna
              inte alltid är de bästa på att ha ett flexibelt synsätt. Men vi
              hoppas, fru talman, att de ska ha det när det gäller etableringsmöjligheterna
              på arbetsmarknaden.
            </seg>
            <seg n="2d038605">
              Många nyanlända har familj, vilket betyder att etableringen på
              arbetsmarknaden starkt måste kopplas samman med bostadsfrågan
              och barnens skolgång. Vi ser, återigen, att regeringen i propositionen
              inte lyfter upp dessa viktiga frågor för att få ett sammanhang.
            </seg>
            <seg n="b3c86f98">
              Mot den bakgrunden är det förståeligt att många kommuner i sina
              remissvar har uttryckt oro över statens ersättning till kommunerna.
              Flera kommuner, till exempel Malmö, anför att statens ersättning
              inte täcker kommunens kostnader. Andra kommuner, till exempel
              Göteborg, menar att det behövs en bättre beskrivning och ytterligare
              utredning av kommunernas uppdrag och av kostnadsberäkningarna.
              Helsingfors, Uppsala, Malmö, Göteborg, Västerås och Ljungby anser
              att staten ska ge full kostnadstäckning för insatserna. I detta
              instämmer Miljöpartiet.
            </seg>
            <seg n="2d74ef37">
              Fru talman! Jag står givetvis bakom alla våra reservationer det
              är förresten bara två i det här ärendet men för tids vinnande
              yrkar jag bara bifall till reservation nr 4 under punkt 4.
            </seg>
          </u>
          <note type="speaker" n="3150d3d0">
            Anf. 4 ELISABETH SVANTESSON (m):
          </note>
          <u who="elisabeth_svantesson_bff83f_w" xml:id="i-2efa4b35dd7c6423-0" n="1e7f39fd">
            <seg n="cbaf45c1">
              Fru talman! Jag vill börja med att yrka bifall till förslaget
              i detta betänkande, så att jag inte glömmer det senare.
            </seg>
            <seg n="c2e57ae0">
              Den här dagen har jag sett fram emot. Jag tycker redan att det
              börjar bli lite roligt här i kammaren. Vi ska fatta ett beslut
              som jag är övertygad om kommer att påverka många människors möjlighet
              att snabbare ta sig in på den svenska arbetsmarknaden.
            </seg>
            <seg n="1973161f">
              Vi moderater är övertygade om att det här är ett steg mot ett
              samhälle där nyanlända, när de kommer till Sverige, inte ska behöva
              mötas av: Var god dröj! I stället ska de få en möjlighet att få
              stöd för att snabbare komma in på arbetsmarknaden.
            </seg>
            <seg n="2536b6fe">
              Fru talman! Under väldigt många år har vi vetat att det tagit
              lång tid för nyanlända att komma in på arbetsmarknaden och få
              ett arbete. Vi är överens här i kammaren om att det är ett resursslöseri.
              Det är ett integrationspolitiskt misslyckande. Det finns naturligtvis
              mer än en förklaring till detta. Men en viktig förklaring till
              att det har dröjt och tagit tid är att många nyanlända har haft
              väldigt lite kontakt med den svenska arbetsmarknaden, och det
              har ofta tagit lång tid innan de har fått den.
            </seg>
            <seg n="b16e903e">
              Fru talman! Jag vill vara lite personlig i dag. För ungefär åtta
              år sedan, under min tid som doktorand på Örebro universitet, började
              jag fördjupa mig i de här frågorna. Jag funderade mycket över:
              Hur effektiva är de kommunala introduktionsprogrammen egentligen?
              Hur ser innehållet ut? Vad gör kommunerna? Och hur är resultaten?
            </seg>
            <seg n="1fa31af5">
              Dåvarande Integrationsverket hade då följt upp den kommunala
              introduktionen vid två tillfällen. År 2005 kom den tredje och
              sista rapporten. Det var jag som fick uppdraget att bearbeta alla
              data, kommunicera med kommuner, analysera och skriva den rapporten.
            </seg>
            <seg n="1b4dd319">
              Jag vet att det har hänt en hel del sedan dess. Men det ger ändå
              en liten del av bakgrunden till det beslut som vi ska fatta i
              dag.
            </seg>
            <seg n="c5adf48c">
              Väldigt kort kan jag säga att vi kom fram till att kommun och
              kön hade betydelse för vilken introduktion man fick. Människor
              fick helt olika typer av introduktion, om de fick någon alls,
              beroende på vilken kommun de kom till. Ni känner till den bakgrunden,
              och jag behöver inte berätta om det ytterligare.
            </seg>
            <seg n="d13cc884">
              Men det var också så att kön hade jättestor betydelse, bland
              annat för vilken introduktion man fick. Kvinnor fick färre timmar
              i introduktion, färre timmar i sfi och också lägre ersättning.
            </seg>
            <seg n="26133b80">
              Vi fick även reda på något annat när vi studerade den här gruppen.
              Det här var personer som fick uppehållstillstånd 2004. 30 månader
              efter uppehållstillståndet var det bara 18 procent som på något
              sätt hade fått in sin fot på arbetsmarknaden.
            </seg>
            <seg n="b01a3c75">
              Vi gjorde också någonting lite annorlunda den här gången. Vi
              studerade en annan grupp, en kontrollgrupp, som inte hade fått
              introduktion. De ingick inte i den så kallade förordningen. De
              hade inte fått introduktion. De här grupperna var så klart rätt
              olika, men man kunde ändå kontrollera de här olikheterna. Vi konstaterade
              att 41 procent i den här gruppen hade kommit in på arbetsmarknaden
              efter 30 månader. Det väckte väldigt många frågor och tankar.
              Hur effektiv är den kommunala introduktionen? Finns det inlåsningseffekter?
            </seg>
            <seg n="be816692">
              Nu vet jag att saker och ting förändras. Jag vet att det i många
              kommuner har skett mycket under de här fem åren. Men Integrationsverket
              skrev för tre år sedan, i sin allra sista analytiska rapport om
              introduktionen:
            </seg>
            <seg n="8d98d4ce">
              Bilden av hur de första tolv månaderna i Sverige gestaltar sig
              för en nyanländ är tydlig. Indikatorerna visar att förutom deltagande
              i undervisning i svenska är insatserna mycket begränsade under
              denna tid, åtminstone för dem som deltar i kommunernas introduktion.
            </seg>
            <seg n="469c9778">
              Det här skrevs för bara tre år sedan.
            </seg>
            <seg n="5d8cbab7">
              Vi kan inte komma ifrån att det för många som kommer nya till
              Sverige fortfarande hänger på vilken kommun de kommer till och
              på vilket kön de har. Så får det inte vara.
            </seg>
            <seg n="97d6afe2">
              Så långt var det historien och problembeskrivningen. I dag är
              vi sju partier här som i stora delar är överens om att det behövs
              förändringar. När jag lyssnar på oppositionspartierna kan jag
              bara konstatera att det ska bli jättespännande att ta del av deras
              gemensamma politik på området. Just nu känner jag att det spretar
              åt ganska många håll. Men vi delar i alla fall problembeskrivningen.
            </seg>
            <seg n="b2fb87a5">
              För er som lyssnar vid tv-apparaterna eller på läktaren eller
              som läser protokollet efteråt vill jag kort berätta vad det här
              förslaget handlar om och varför jag tror att detta är nödvändigt.
            </seg>
            <seg n="3b4c8a1b">
              Jag ser inte det här som att det är den enda stora integrationspolitiska
              förändring som vi gör, utan det här är ett grundläggande viktigt
              steg som vi tar i rätt riktning.
            </seg>
            <seg n="f7e7324b">
              Förslaget innehåller fyra delar. Den första delen handlar om,
              som vi har hört oppositionspartiernas företrädare berätta, att
              Arbetsförmedlingen nu får ett betydande större ansvar för att
              hålla ihop arbetsmarknadsinsatserna för de nyanlända.
            </seg>
            <seg n="4b05ec95">
              Det betyder att det är en arbetsförmedlare som man kommer att
              ha kontakt med i första hand när det gäller arbetsmarknadsinsatser
              och inte en kommunal handläggare, som ofta genom tiderna har varit
              en socionom. Det är inget fel på socionomer, men jag tror att
              det är viktigt att det finns en professionell kompetens som just
              är inriktad mot arbetsmarknaden.
            </seg>
            <seg n="4795d164">
              Personen som kommer till Arbetsförmedlingen ska också få en etableringsplan.
              Det är en plan som handlar om: Hur ska ditt liv se ut under de
              första åren här? Vilka verktyg behöver du för att snabbt ta dig
              vidare? Vilka insatser behöver du? Då vet vi att Arbetsförmedlingen
              har en helt annan verktygslåda än kommunerna när det gäller arbetsmarknadsutbildning
              och så vidare.
            </seg>
            <seg n="849a0333">
              I den andra delen inför vi en etableringsersättning. Det är jag
              väldigt glad för att vi gör. Det är en ersättning som är lika
              i hela landet, lika för män och kvinnor och betalas ut vid aktivt
              deltagande.
            </seg>
            <seg n="f8f43dff">
              Det kommer inte att vara hushållets inkomst som är avgörande
              för vad man får. Män och kvinnor kommer att ha samma ersättning
              om de deltar aktivt. Grundregeln är att man ska göra det på heltid,
              om man inte har andra begränsningar, och att det maximalt ska
              pågå i två år.
            </seg>
            <seg n="cfc31024">
              Den tredje delen i det här förslaget är etableringslotsen. Hela
              syftet med lotsen är att stödja den nyanlände under den här perioden.
              Lotsen som kan vara ett företag eller en organisation är tänkt
              att kompensera den enskilde för det nätverk som denne inte har.
            </seg>
            <seg n="17c311eb">
              Det finns många orsaker till att man inte tar sig in på arbetsmarknaden.
              Diskriminering har nämnts. En annan orsak är att man inte har
              ett nätverk. Man har inte kontakter. Hela syftet med lotsen är
              att den personen i det här företaget ska kunna hjälpa till att
              kompensera för detta.
            </seg>
            <seg n="368fc905">
              Lotsen ska vara behjälplig med myndighetskontakter men framför
              allt vara en bro till utbildning och arbetsliv. Jag tror att lotsen
              kommer att ha stor betydelse för den enskilde när det gäller att
              trassla sig igenom de hinder som kan uppstå när man vill ta sig
              in i arbetslivet.
            </seg>
            <seg n="c131d623">
              Den fjärde delen i det här förslaget är sist men inte minst att
              alla personer med etableringsplan ska delta i samhällsorientering.
              Det plockades bort från sfi under den förra mandatperioden.
            </seg>
            <seg n="a309da31">
              Jag tror att det kan ha varit en poäng med att det inte fanns
              i sfi på det sättet. Men nu har det hängt i luften under många
              år. Den förra regeringen gav inget alternativt förslag. Det har
              betytt att i vissa kommuner har man ingen information alls, och
              när den finns ser den olika ut.
            </seg>
            <seg n="023df1ee">
              Just nu arbetar en utredare med hur orienteringen ska se ut.
              Vilken information behöver man ha? Det kan handla om hur jag lär
              känna mitt samhälle, hur det rent praktiskt fungerar och vilka
              värderingar samhället grundar sig på.
            </seg>
            <seg n="fd4ac358">
              Kommunerna kommer fortfarande att ha en stor betydelse och ett
              stort ansvar i den här processen. Det handlar om boende, barnomsorg
              och svenska för invandrare. Det kommer att ställa stora krav på
              arbetsförmedling och kommuner att kunna samverka och samarbeta
              fortsättningsvis.
            </seg>
            <seg n="1d73c21d">
              Fru talman! Jag tror precis som några från oppositionspartierna
              har nämnt att nästa steg är att förändra språkutbildningen, sfi,
              svenska för invandrare. Vi har gjort en hel del saker med sfi.
              Vi har stärkt sfi genom att till exempel höja kompetensen hos
              personalen.
            </seg>
            <seg n="8cf8d745">
              Men jag tror personligen, och vi moderater tror, att språkutbildningen
              måste bli mycket mer funktionell, mycket mer kopplad till det
              arbete och de studier som personen förväntas ha framöver. Det
              tror jag är ett viktigt steg.
            </seg>
            <seg n="48231459">
              Jag har inte sett några motioner från de andra partierna i utbildningsutskottet.
              De kanske kommer.
            </seg>
            <seg n="f4fef40c">
              Sist vill jag ge några kommentarer, fru talman, till oppositionspartierna.
              Socialdemokraterna säger att vi lämnar bosättningsfrågan. Saken
              är den att vi lämnar den inte, men vi kanske inte genomför det
              precis som Socialdemokraterna tycker är rätt.
            </seg>
            <seg n="76e71640">
              Vi säger att Arbetsförmedlingen nu ska anvisa bostad. Arbetsförmedlingen,
              länsstyrelserna och Migrationsverket ska tillsammans utifrån de
              länstal som är beskrivna i propositionen och betänkandet se till
              att olika delar av Sverige tar sitt ansvar. Men det är inte tvång.
            </seg>
            <seg n="7f474c13">
              Jag skulle gärna vilja veta hur Socialdemokraternas förslag ser
              ut. Är det tvång eller inte tvång?
            </seg>
            <seg n="78183c19">
              Jag tror att Arbetsförmedlingen har goda chanser genom etableringssamtal,
              att genom samtal med individen kunna anvisa och se till att personen
              kommer till platser där det finns arbete, inte bara tomma lägenheter.
              Det har vi prövat förr, och det fungerade inte.
            </seg>
            <seg n="02f7f39d">
              Det förslag, fru talman, som vi nu fattar beslut om tror jag
              är en viktig pusselbit för att människor snabbare ska ta sig in
              på svensk arbetsmarknad. De får de verktyg som de så väl behöver.
            </seg>
            <seg n="e56c1130">
              Jag är övertygad om, tillsammans med mina allianskolleger, att
              det här är ett steg i rätt riktning. Det kommer att påskynda många
              människors möjlighet att ta sig in i svenskt arbetsliv och därmed
              också i det svenska samhällslivet.
            </seg>
            <seg n="cf99adee">
              (Applåder)
            </seg>
          </u>
          <note type="speaker" n="d2a7c0c1">
            Anf. 5 LUCIANO ASTUDILLO (s) replik:
          </note>
          <u who="luciano_astudillo_31d9cb_w" xml:id="i-ed8dc2278d1ced46-1" n="0c58fc0f">
            <seg n="517ab03e">
              Fru talman! Jag tackar Elisabeth för en bra genomgång. Låt oss
              förena oss i att jobb och svenska språket är det centrala för
              att lyckas på det här området.
            </seg>
            <seg n="b4775919">
              Utvecklingen går just nu lite åt fel håll. De senaste tre åren
              har arbetslösheten bland utrikes födda ökat dubbelt så snabbt
              som för dem som är födda i vårt land. Utanförskapet ökar just
              nu i två av tre socialt utsatta områden.
            </seg>
            <seg n="6f9ce835">
              Då vill jag fråga: På vilket sätt tror ni att fler kommuner än
              i dag kommer att ta ansvar för mottagandet? Vi ser här i Helsingforssregionen
              att bara fyra kommuner, Helsingfors, Södertälje, Huddinge och
              Botkyrka, bär upp 75 procent av mottagandet.
            </seg>
            <seg n="f84c27eb">
              Ska Arbetsförmedlingen bli en bostadsförmedling? Det var nytt.
              Den ska också rehabilitera sjuka. Mer tydliga grepp krävs på det
              området.
            </seg>
            <seg n="150f815a">
              Den andra frågan rör den viktiga delen kring anhöriginvandrade.
              De har också rätt till språk och jobb, inte minst de många kvinnor
              som oftast kommer efteråt. På vilket sätt vill ni möjliggöra att
              också de får ett eget arbete och blir självförsörjande?
            </seg>
            <seg n="0062cef7">
              Sist men inte minst: Ni splittrar nu upp ansvarsbilden något
              alldeles oerhört. Staten tar ansvaret för introduktionen, men
              språket, sfi, ska kommunerna fortfarande ha ansvar för. På vilket
              sätt bidrar den splittrade ansvarsbilden till att stärka fokus
              i en snabb jobbetablering för dem som kommer till vårt land?
            </seg>
          </u>
          <note type="speaker" n="2df47a75">
            Anf. 6 ELISABETH SVANTESSON (m) replik:
          </note>
          <u who="elisabeth_svantesson_bff83f_w" xml:id="i-2efa4b35dd7c6423-1" n="1e7f39fd">
            <seg n="7d1f381c">
              Fru talman! Jag tackar Luciano Astudillo för frågorna. Först
              vill jag säga att det är intressant med de här frågorna. Jag kommer
              att besvara dem alla. Men jag ser inte era alternativ i den motion
              som jag har läst. Jag tycker att det är ganska väsentligt när
              vi tar den här debatten i riksdagen att vi ser alternativen.
            </seg>
            <seg n="94559c71">
              Det ligger en rapport på Socialdemokraternas hemsida som inte
              vad jag vet är beslutad om av partiet. Men det vet Luciano bättre.
              Det finns ingenting i motionerna här i dag som visar hur boendet
              ska styras. Det ska förstatligas nu, stod det i en rapport för
              några veckor sedan.
            </seg>
            <seg n="1164e2dc">
              Vad är alternativet här i kammaren i dag som vi ska fatta beslut
              om? Men jag svarar gärna på dina frågor.
            </seg>
            <seg n="f780f6d1">
              När det gäller fråga nummer ett har i dag 270 av landets 290
              kommuner avtal med Migrationsverket. Jag tror inte på tvång. Det
              har jag sagt här i kammaren förut. Jag tror att vi ska uppmuntra
              fler kommuner att ta ansvar.
            </seg>
            <seg n="633cc277">
              Att Arbetsförmedlingen kommer in i den här processen tror jag
              är bra. Då får man arbetsmarknadsbedömningen på ett mycket tydligare
              sätt. Jag tror att man i samtalet med individen absolut kan motivera.
              Personen vill så klart bo där det finns jobb.
            </seg>
            <seg n="815fcc6f">
              Luciano vet likaväl som jag att det inte alltid är enkelt. Ska
              vi tvinga människor att flytta till vissa kommuner? Ska kommuner
              tvingas att ta emot?
            </seg>
            <seg n="7fa1869b">
              Jag tror på frivillighet, och jag tror på uppmuntran. Jag tror
              att arbete är en sådan uppmuntran för den enskilde. Det handlar
              om att flytta dit där man har möjlighet att få ett arbete.
            </seg>
            <seg n="684a6169">
              När det gäller anhöriginvandring är det precis som i dag. Jag
              sade inte det, men hela den här reformen handlar om dem som har
              fått asyl, fått ett uppehållstillstånd och sedan två år därefter.
              De anhöriga som kommer inom den tvåårsramen får rätt till etablering.
            </seg>
            <seg n="739d5feb">
              Det är precis som det är i dag. Någonstans måste den gränsen
              sättas. Fortfarande finns arbetsförmedling och sfi även för människor
              som kommer senare. Det är en liten grupp anhöriginvandrade som
              kommer efter de två åren. De allra flesta kommer inom två år.
            </seg>
            <seg n="524bc706">
              Den tredje frågan hinner jag inte med nu, men den ska jag absolut
              besvara under nästa replikskifte.
            </seg>
          </u>
          <note type="speaker" n="e3cb0626">
            Anf. 7 LUCIANO ASTUDILLO (s) replik:
          </note>
          <u who="luciano_astudillo_31d9cb_w" xml:id="i-ed8dc2278d1ced46-2" n="0c58fc0f">
            <seg n="935c1733">
              Fru talman! Vi har seriöst försökt göra vår hemläxa på det här
              området. Vi har presenterat en rapport som ligger på vår hemsida
              med 49 skarpa heltäckande förslag på hur vi vill göra om etableringen
              av nyanlända. Rapporten har av den socialdemokratiska gruppstyrelsen
              antagits som vår politik. Att vi inte presenterar den i samband
              med en motion är en praktisk fråga. Den går att finna på vår hemsida.
            </seg>
            <seg n="45edc08a">
              Vi har många förslag som vi tror är helt avgörande. Vi menar
              att fler kommuner måste ta ett ansvar för boendefrågan. Det fungerar
              inte när bara fyra kommuner i hela Helsingforssregionen bär upp
              flyktingmottagandet.
            </seg>
            <seg n="2c20afc5">
              Det fungerar inte när Sveriges kanske rikaste kommun, Vellinge,
              gör allt man kan för att till och med stoppa ensamkommande flyktingbarn.
            </seg>
            <seg n="091afeca">
              Något måste göras åt boendefrågan. Den är helt central för att
              människor snabbt ska komma i arbete. Hur du bor, var du bor och
              hur lång tid din asylprocess tar är centrala frågor.
            </seg>
            <seg n="ba3d62cb">
              Det är inte vårt förslag, Elisabeth. Vi tillmötesgår bara Ansvarsutredningen,
              som ni själva har tillsatt. Vi tycker att de frågorna är viktiga.
            </seg>
            <seg n="bebbb31c">
              Anhöriginvandrade, ofta kvinnor, har också haft en arbetsförmedling
              och sfi att vända sig till. Problemet är att både kommuner och
              arbetsförmedling har brustit. I stället för att säga att de kan
              vända sig dit, tala om på vilket sätt propositionen föreslår att
              dessa många kvinnor har rätt till en introduktionsplan.
            </seg>
          </u>
          <note type="speaker" n="ca9d72a4">
            Anf. 8 ELISABETH SVANTESSON (m) replik:
          </note>
          <u who="elisabeth_svantesson_bff83f_w" xml:id="i-2efa4b35dd7c6423-2" n="1e7f39fd">
            <seg n="f03664ca">
              Fru talman! Ingen kommer att ha rätt till en introduktionsplan,
              dock till en etableringsplan.
            </seg>
            <seg n="55d571b1">
              Vi har haft den här gränsen under de här åren. Jag tror att det
              fanns en bred enighet om att det är en rimlig gräns. Man kan alltid
              skjuta på den gränsen, men de flesta anhöriga kommer inom två
              år.
            </seg>
            <seg n="239a1970">
              De som kommer senare har andra möjligheter än de som kommer tidigt.
              Den person som har bott i Sverige ett tag har ofta ett helt annat
              nätverk.
            </seg>
            <seg n="37d71f7f">
              När det gäller att splittra detta mellan kommun och stat är det
              intressant att Socialdemokraterna har bestämt att sfi ska förstatligas
              inte för alla, men för den här gruppen. Jag tror att språkutbildningen
              måste förändras. Jag tror inte att den ska förstatligas, men jag
              tror att den ska drivas av fler kommunerna ska inte ha monopol
              på den så att Arbetsförmedlingen kan handla upp språkutbildningen
              av andra. Det är också bra att det är som det är i dag. Det kommer
              att tvinga Arbetsförmedlingen och sfi att samarbeta för att göra
              språkutbildningen mer arbetsmarknadsanpassad.
            </seg>
            <seg n="82f84d1b">
              Många kommuner vill ta emot fler än dem som kommer, men individer
              väljer ju vart de vill flytta. Det ska bli intressant att se i
              er rapport hur ni ska enas om detta. Ska kommuner tvingas ta emot
              eller ska personer tvingas flytta till vissa kommuner?
            </seg>
            <seg n="59ce5f3c">
              Jag tror att frivillighet är bra. Jag tror att vi ska uppmuntra
              människor att flytta dit där det finns arbete. Det finns kommuner
              som har avtal men tar emot färre än vad avtalet säger eftersom
              individerna inte vill flytta dit. Problemet ligger inte alltid
              hos kommunerna, utan individerna väljer något annat.
            </seg>
          </u>
          <note type="speaker" n="dc0a69b7">
            Anf. 9 ANNIKA QARLSSON (c):
          </note>
          <u who="annika_qarlsson_ecdb54_w" xml:id="i-6ee2041a75300078-0" n="37579538" next="i-21cd2cd38f3c5691-0">
            <seg n="d2bd53f8">
              Fru talman! Vi debatterar arbetsmarknadsutskottets betänkande
              AU7, Nyanlända invandrares arbetsmarknadsetablering egenansvar
              med professionellt stöd .
            </seg>
            <seg n="7c0d9a72">
              Centerpartiet har en vision om Sverige som ett öppet samhälle
              där alla är lika värda och känner sig välkomna och trygga, om
              Sverige som ett välkomnande och mångkulturellt land med ökad rörlighet
              och individualisering där alla som vill bidra genom arbete och
              investeringar tas emot med öppna armar oavsett varifrån de kommer.
            </seg>
            <seg n="5ebcea4a">
              Vi anser också att människor som behöver stöd undan flykt från
              krig och kris har rätt att komma hit och söka asyl.
            </seg>
            <seg n="d592b354">
              De som kommer hit har både sociala, ekonomiska och kulturella
              erfarenheter som är oerhört värdefulla för vårt land. I dag har
              vi drygt 1,6 miljoner människor med utländsk bakgrund i Sverige,
              vilket motsvarar 17 procent av Sveriges befolkning.
            </seg>
            <seg n="3efe7fdd">
              En förutsättning för att tillvarata det tillskott som människor
              från andra länder bär med sig är att vi har en fungerande integration
              i det svenska samhället. Historiskt har Sverige haft en stor invandring
              och vi har haft en stor utveckling i vårt land, något som är en
              viktig del i dagens välfärd.
            </seg>
            <seg n="568123f2">
              Det är bara att konstatera att integrationen mellan olika människor
              i vårt land kan fungera bättre än vad den gör i dag. Alla har
              inte samma tillgång till arbete, bostäder eller makt. Det beror
              delvis på att vi i många år har haft system som har motverkat
              arbetslinjen. Insatserna för arbete för människor som har kommit
              från andra länder har inte prioriterats.
            </seg>
            <seg n="9c6cc512">
              En avgörande faktor för hög arbetslöshet för många människor
              med invandrarbakgrund är dessutom att det förekommer diskriminering.
            </seg>
            <seg n="cabd83e1">
              På en del platser har det dock fungerat väl. Ibland får man problembeskrivningar
              som bara tar upp eländet. Som Kalle Larsson så lysande inledde
              med handlar det inte om en homogen grupp. Det är många olika delar
              och det är egentligen omöjligt att i en debatt på några timmar
              försöka göra frågan rättvisa.
            </seg>
            <seg n="c494ea71">
              Det är intressant att också lyfta upp det som har fungerat.
            </seg>
            <seg n="ee2a6b55">
              Värnamo är en liten ort i Småland. Det är ett mångkulturellt
              samhälle med över 55 nationaliteter. Det kanske inte alla tänker
              när de hör namnet. En femtedel av befolkningen har utländsk bakgrund,
              och arbetslösheten är låg. Nyckeln till framgången är Värnamos
              fungerande arbetsmarknad, men också deras syn på flyktingar som
              en värdefull tillgång. Allt detta bidrar till hög tillväxt. En
              snabb och effektiv introduktion på arbetsmarknaden, mottagandet
              i kommunen och det nätverk som finns där har varit viktiga faktorer.
            </seg>
            <seg n="bc79b6b5">
              Det är ett av de goda exempel som vi har haft med oss när vi
              tillsammans har arbetat fram den här propositionen. Det finns
              vissa faktorer som är viktiga att ta vara på.
            </seg>
            <seg n="4114049d">
              Vi har demografiska förändringar framöver med en allt äldre befolkning.
              Det innebär utmaningar om vi vill ha ett gott liv även framöver.
            </seg>
            <seg n="8861e27b">
              Vad innebär betänkandet om nyanlända invandrares arbetsmarknadsetablering?
              Den nya lagen innehåller bestämmelser om ansvar och insatser som
              syftar till att underlätta och påskynda vissa nyanlända invandrares
              etablering i arbets- och samhällslivet. Arbetsförmedlingen kommer
              att ta över kommunernas ansvar för att samordna introduktionen
              för dem som omfattas av den nya lagen om etableringsinsatser och
              ska vara stödjande och pådrivande i förhållande till berörda parter.
            </seg>
            <seg n="99c1fcea">
              Kommunerna ska dock även fortsättningsvis ha en central och viktig
              roll när det gäller nyanländas etablering bland annat genom bostadsförsörjning,
              svenskundervisning och insatser för barn och ungdomar. Kommunerna
              kommer också att ha ansvar för att erbjuda samhällsorientering.
            </seg>
          </u>
          <note n="6e16ee4e">
            Arbetsförmedlingen ska genomföra etableringssamtal med nyanlända
            som omfattas av den föreslagna lagen snarast efter beviljat uppehållstillstånd
            och vid behov anvisa lämplig bosättningskommun.
          </note>
          <u who="annika_qarlsson_ecdb54_w" xml:id="i-21cd2cd38f3c5691-0" n="37579538" prev="i-6ee2041a75300078-0">
            <seg n="8ed683a5">
              Myndigheten ska därefter upprätta en individuell plan med insatser
              för att underlätta och påskynda den nyanländas etablering. Målgruppen
              för insatsen ska i stort sett vara densamma som i nuvarande system.
            </seg>
            <seg n="7afd7cc5">
              Etableringsplanen ska omfatta högst 24 månader och minst innehålla
              svenskundervisning för invandrare för den som har rätt att delta
              i sådan utbildning, samhällsorientering samt aktiviteter för att
              underlätta och påskynda den nyanländas etablering i arbetslivet.
            </seg>
            <seg n="4a98d149">
              Arbetsförmedlingen ska tillhandahålla ett eller flera valfrihetssystem
              som ger den nyanlände rätt att välja en av Arbetsförmedlingen
              godkänd och kontrakterad leverantör av vissa tjänster. Den ekonomiska
              ersättningen till etableringslotsar bör utformas på ett sådant
              att den bidrar till att nyanlända snabbt övergår i arbete och
              utbildning.
            </seg>
            <seg n="a181c2c5">
              En nyanländ som deltar i aktiviteter enligt en etableringsplan
              har rätt till etableringsersättning och under vissa förutsättningar
              även etableringstillägg och bostadsersättning. Den närmare utformningen
              av ersättningen kommer att regleras i en ny förordning. Rätten
              till denna kommer att beslutas av Arbetsförmedlingen. Den kommer
              att vara utformad så att den stimulerar aktivt deltagande för
              både kvinnor och män. Den kommer att vara schabloniserad och täcka
              skäliga levnadsomkostnader för nyanlända.
            </seg>
            <seg n="acc61a7f">
              Vid förvärvsarbete vid sidan av etableringsplanen bör dock endast
              inkomster som överstiger ett fribelopp påverka etableringsersättningen.
              Det ger alltså möjlighet att knyta kontakter och få in en fot
              på arbetsmarknaden även under etableringstiden.
            </seg>
            <seg n="4f444c36">
              Kommunernas mottagande föreslås liksom i dag bygga på frivilliga
              överenskommelser, men vissa ändringar i nuvarande system föreslås.
              Migrationsverket bör ange det totala antalet kommunplatser som
              myndigheten bedömer att det kommer att finnas behov av under ett
              kommande år. Arbetsförmedlingen bör efter samråd med länsstyrelserna
              och Migrationsverket fastställa en fördelning av mottagningsbehovet
              på länsnivå. Utifrån det fastställda länstalet bör länsstyrelserna
              och kommunerna inom länet träffa överenskommelser om det antal
              nyanlända som kan tas emot för bosättning inom respektive kommun.
            </seg>
            <seg n="3a4e5a15">
              Vid fastställande av länstal och överenskommelse med kommunen
              om mottagande bör förutsättningen för arbete vara den viktigaste
              utgångspunkten.
            </seg>
            <seg n="102d8a17">
              I betänkandet har Socialdemokraterna och Vänsterpartiet yrkat
              avslag på propositionen i dess helhet visserligen på helt olika
              grunder. Miljöpartiet yrkar avslag på propositionen när det gäller
              förslaget att Arbetsförmedlingen ska tillhandahålla valfrihetssystem
              för etableringslotsar. De tycker att det är bättre att kommunerna
              sköter detta.
            </seg>
            <seg n="f35fea39">
              Det finns en bred samsyn hos alla partier om problembilden. Men
              vänsterkartellens alternativ redovisas inte i betänkandet, och
              under debatten har vi hört att det som eventuellt kan hämtas finns
              på en hemsida.
            </seg>
            <seg n="a6666a6c">
              De individuella etableringsplanerna är tänkta att vara just individuella.
              Det handlar om att kunna möta de personer som kommer hit till
              Sverige oavsett var de befinner sig. Samhällsorientering kommer
              att vara en obligatorisk del i etableringsplanen. Men det kommer
              också utöver svenskundervisning att finnas möjligheter för aktiviteter
              för att underlätta och påskynda etableringen i arbetslivet.
            </seg>
            <seg n="e00e7bb0">
              Vi har noterat att regeringen redovisar en omfattande katalog
              av möjliga etableringsinsatser som innefattar bland annat instegsjobb,
              validering, bedömning av utbildning, yrkeserfarenhet, aspirantutbildning,
              yrkespraktik, provtjänstgöring, deltagande i arbetsmarknadsprogram,
              arbetsmarknadsutbildning, starta-eget-aktiviteter och förvärvsarbete.
              Även etableringslotsens arbete ska ses som en arbetsförberedande
              aktivitet. Kompletterande grundskole- och gymnasieutbildning,
              högskoleförberedande studier och olika former av rehabilitering
              är andra arbetsförberedande aktiviteter som kan utgöra en del
              av etableringsplanen.
            </seg>
            <seg n="0fd54648">
              Insatserna kan bedrivas parallellt med varandra och parallellt
              med sfi och samhällsorientering. Det är mycket bra att det finns
              så många olika förslag för det handlar om att kunna möta många
              människor oavsett var de befinner sig för att de ska få hjälp
              att etablera sig i Sverige.
            </seg>
            <seg n="977ee843">
              Förslaget att vi ger Arbetsförmedlingen skyldighet att tillhandahålla
              valfrihetssystem med etableringslotsar är den enda punkten där
              samtliga tre oppositionspartier vill avslå propositionen. Man
              gör det utifrån lite olika utgångspunkter. Men jag kan beskriva
              det som att liknande verksamheter delvis finns hos olika aktörer
              i dag, till exempel hos bemanningsföretagen men också hos de kompletterande
              aktörer som Arbetsförmedlingen anlitar i annan verksamhet. Vi
              kan också se att det ute i kommunerna finns många som har ägnat
              sig åt denna typ av insatser och som kommer att ha möjlighet att
              vara en del av detta system. Vi öppnar också upp för ideella föreningar
              eller företag att gå in och vara en del i detta.
            </seg>
            <seg n="9245b86b">
              Det är bara kvalitetskonkurrens som kommer att vara tillåten.
              Genom att Arbetsförmedlingen måste godkänna alla aktörer ska det
              finnas ett system som gör att det finns en garanterad kvalitet
              på alternativen. Är man inte nöjd kommer man att ha möjlighet
              att göra ett nytt val.
            </seg>
            <seg n="d1417f57">
              När det gäller individersättning till de nyanlända kommer det
              enligt den nya lagen att vara ett gemensamt regelverk för alla
              som är en del av detta bemötande, i stället för som i dag då det
              är stora skillnader mellan kommuner och stora skillnader när det
              gäller vilka krav som ställs kopplat till ersättningen.
            </seg>
            <seg n="cc34c5b6">
              Regeringens förslag innebär att de kommunala individersättningarna
              ersätts av en statlig etableringsersättning som för det första
              kräver ett aktivt deltagande enligt den upprättade etableringsplanen,
              för det andra är högre än försörjningsstödet, för det tredje är
              lika för alla, för det fjärde är oberoende av hushållens inkomst
              och för det femte är oberoende av förvärvsinkomster utöver etableringsplanen
              upp till ett visst fribelopp.
            </seg>
            <seg n="963cc227">
              Vi i utskottsmajoriteten anser att den föreslagna ersättningen
              i flera avseenden ger nyanlända starkare incitament för att själva
              aktivt bidra till etableringsprocessen än vad som är fallet med
              nuvarande system.
            </seg>
            <seg n="548879ca">
              I en del kommuner har man redan haft denna typ av ersättningar,
              bland annat i Värnamo som jag hänvisade till tidigare. Där var
              det lika ersättning till både kvinnor och män och krav på aktiva
              insatser. Det gjorde att man hade ett nästan totalt deltagande
              inledningsvis i etableringsinsatserna och de aktiva insatserna.
              Det gällde både män och kvinnor. Detta är en stor poäng med detta
              förslag, nämligen att vi når även kvinnor med detta och ger dem
              stöd och hjälp att komma in i arbete.
            </seg>
            <seg n="127888e3">
              Vi vet att det på Arbetsförmedlingen pågår ett arbete att se
              över hur man ska möta just kvinnor och män. Med den nya generaldirektören
              har ett arbete påbörjats eftersom man har insett att Arbetsförmedlingen
              har en stor tradition att rikta sig till männens arbetsmarknad
              med arbetsmarknadsåtgärder med de följder som det får.
            </seg>
            <seg n="ae4cedf3">
              Det finns alltså mer kvar att göra. Men jag yrkar bifall till
              förslaget i arbetsmarknadsutskottets betänkande 7.
            </seg>
          </u>
          <note n="482049c9">
            Detta föreslås träda i kraft den 1 december 2010.
          </note>
          <note type="speaker" n="668dc5a8">
            Anf. 10 LUCIANO ASTUDILLO (s) replik:
          </note>
          <u who="luciano_astudillo_31d9cb_w" xml:id="i-ed8dc2278d1ced46-3" n="0c58fc0f">
            <seg n="4b6fe9e7">
              Fru talman! Jag tackar Annika Qarlsson för genomgången av detta
              förslag.
            </seg>
            <seg n="75e50a47">
              Låt oss förenas i slutsatsen att jobb och svenska språket är
              centrala för att nå framgång på detta område och att det just
              nu går åt fel håll. Under de senaste tre åren har arbetslösheten
              ökat dubbelt så mycket bland dem som är utrikes födda jämfört
              med dem som är födda i vårt land. Utanförskapet har ökat i två
              av tre utsatta områden.
            </seg>
            <seg n="cbf3e365">
              Det är två frågor som jag skulle vilja ha svar på. Den första
              rör boendefrågan. På vilket sätt vill Centerpartiet få fler kommuner
              att ta ansvar för flyktingmottagandet? Vi ser här i Helsingfors,
              som jag sade tidigare, att det är fyra kommuner som bär upp flyktingmottagandet
              75 procent av flyktingmottagandet för hela denna region. Det är
              Helsingforss kommun, Södertälje kommun, Huddinge kommun och Botkyrka
              kommun.
            </seg>
            <seg n="135cedd1">
              Moderaternas förslag är att Arbetsförmedlingen också ska bli
              en bostadsförmedling. Lycka till med det! Jag undrar om Centern
              har ett annat, mer progressivt förslag på detta område.
            </seg>
            <seg n="d6778eff">
              Min andra fråga rör anhöriginvandrare. Det gäller många kvinnor.
              På vilket sätt ska de också ges möjlighet att erövra svenska språket
              och därmed komma snabbare i jobb?
            </seg>
          </u>
          <note type="speaker" n="e6a1693a">
            Anf. 11 ANNIKA QARLSSON (c) replik:
          </note>
          <u who="annika_qarlsson_ecdb54_w" xml:id="i-03ce0b285a2ca725-0" n="37579538">
            <seg n="9575361b">
              Fru talman! När det gäller boendet kommer det enligt det förslag
              som vi nu behandlar att vara länsstyrelsen tillsammans med Arbetsförmedlingen
              och Migrationsverket som gör länsbedömningar. Då tittar man på
              arbetsmarknaden men självklart också på bostadsmarknaden. Det
              kommer inte att vara Arbetsförmedlingen som kommer att ordna bostaden,
              för där finns fortfarande kommunerna. Men man kommer ändå att
              se över hur många platser som det ska vara i respektive län. Sedan
              har länsstyrelsen i uppdrag att sätta sig ned och diskutera tillsammans
              med kommunerna om det gemensamma ansvar som finns för det länet
              och hur man ska fördela och se till att det kommer ut. Det är
              det ena, alltså från myndighetsperspektivet.
            </seg>
            <seg n="aa90a8a5">
              Den andra delen är att Arbetsförmedlingen kommer att ha ett uppdrag
              när man gör en etableringsplan tillsammans med den nyanlända att
              visa var någonstans det finns möjligheter att få arbete. Var finns
              det en arbetsmarknad som möter den kunskap och den kompetens som
              den nyanlända som kommer hit har?
            </seg>
            <seg n="746d3451">
              Jag tror faktiskt att det kommer att finnas en möjlighet att
              då också öppna upp för fler som väljer att söka sig till andra
              ställen i Sverige än där det kanske finns stora grupper från hemlandet
              boende som man känner eller som man är släkt med och där man redan
              har nätverk.
            </seg>
            <seg n="0001787b">
              I dessa delar jobbar vi med myndigheterna. Men det handlar också
              om att ge information och kunskap när man gör en etableringsplan
              för dem som har kommit hit.
            </seg>
            <seg n="4b7655e4">
              När det gäller de anhöriga är det, precis som Elisabeth Svantesson
              sade här tidigare, samma regler i detta förslag som har gällt
              förut. Om man kommer inom två år har man tillgång till hela systemet.
              Kommer man mer än två år senare har man möjligheten att komma
              in på både Arbetsförmedlingen och sfi. Men samtidigt är det ett
              personligt ansvar när man kommer hit att ta del av de system som
              finns här.
            </seg>
          </u>
          <note type="speaker" n="d876c21b">
            Anf. 12 LUCIANO ASTUDILLO (s) replik:
          </note>
          <u who="luciano_astudillo_31d9cb_w" xml:id="i-a69ee026cfa6d4ca-0" n="0c58fc0f" next="i-394aa479879d8a86-0">
            <seg n="534a95d2">
              Fru talman! Jag ska börja med det sistnämnda om anhöriga. Annika
              Qarlsson säger att det ska fortsätta på samma sätt som tidigare.
              Men vi var ganska eniga om, inte minst när det gäller kvinnors
              etablering på svensk arbetsmarknad och kvinnors möjlighet att
              erövra svenska språket, att det system som vi har haft och den
              målgrupp som funnits har misslyckats. Då vill Annika Qarlsson
              fortsätta göra på samma sätt. Det är ett bra svar. Det är ett
              tydligt svar. Men det är inte det svar som jag hade önskat. Vi
              har ett alternativ. Vi vill att alla som kommer till vårt land
              ska erbjudas rätt till en etableringsplan och också att fler än
              vad regeringen föreslår ska ha rätt till en introduktionsersättning.
              Det prioriterar vi framför att privatisera en del av introduktionen.
            </seg>
            <seg n="f6cebf48">
              När det gäller mottagandet av flyktingar tror Annika Qarlsson
              att det blir bättre bara för att Arbetsförmedlingen också ska
              agera bostadsförmedling. Det är det svar hon ger.
            </seg>
          </u>
          <note n="d0a7a62d">
            (ANNIKA QARLSSON (c): Nej!)
          </note>
          <u who="luciano_astudillo_31d9cb_w" xml:id="i-394aa479879d8a86-0" n="0c58fc0f" prev="i-a69ee026cfa6d4ca-0">
            <seg n="911d9ea7">
              Men det innebär egentligen inga maktmedel, inga befogenheter.
              Det får inte fler kommuner i sig att aktivt ta ett ansvar i den
              här regionen eller i min region, Skåne till exempel i Vellinge
              där man med en sunkig retorik och med misstänkliggöranden inte
              ens velat ta emot flyktingbarn.
            </seg>
            <seg n="30e18e37">
              Det tidigare sagda är alltså inte svar på frågan. Därför får
              Annika Qarlsson ännu en chans att svara på frågan om hur vi ser
              till att fler kommuner tar ansvar för den flyktingmottagning som
              vi tillsammans beslutat om här i Sveriges riksdag.
            </seg>
          </u>
          <note type="speaker" n="fee3de02">
            Anf. 13 ANNIKA QARLSSON (c) replik:
          </note>
          <u who="annika_qarlsson_ecdb54_w" xml:id="i-03ce0b285a2ca725-1" n="37579538">
            <seg n="5449bba4">
              Fru talman! Jag ska förtydliga mitt svar när det gäller anhöriginvandringen.
              Svaret tidigare blev väldigt kort. Jag förstår att Luciano Astudillo
              valde att tolka det så som han gjorde. Därför ska jag alltså förtydliga
              svaret.
            </seg>
            <seg n="4da102d2">
              När det gäller anhöriginvandringen har det system som vi i dag
              har och som kommer att gälla även med det nya med tvåårsgränsen
              inneburit att det tagit sju till tio år att etablera sig på den
              svenska arbetsmarknaden. Med de insatser som vi här genomför är
              inte tanken att det ska ta lika lång tid, utan hela det uppdrag
              som vi nu ger, med en tydlig prioritering i fråga om att etablera
              sig på arbetsmarknaden, grundas på att vi anser att det inte ska
              ta sju eller tio år att komma in på svensk arbetsmarknad. Det
              ska kunna gå betydligt snabbare, gärna under de två åren. Två
              år talar vi alltså där om.
            </seg>
            <seg n="6c7fa527">
              Den som kommer senare och som på ett helt annat sätt har en etablering
              på arbetsmarknaden möter vi med de andra insatserna. Det är alltså
              utifrån ett helt annat läge som vi ska se tvåårsgränsen.
            </seg>
            <seg n="3dc6f068">
              Självklart är detta något som vi får följa upp. Märker vi att
              det fortsatt är bekymmer och problem med det här är jag beredd
              att överväga och se vad som i så fall kan behöva göras. Men jag
              tror att det är viktigt att se att hela propositionen är ett avstamp
              och att den skiljer sig från vad som tidigare gällt och som fick
              fortsätta att gälla i så många år trots att det fanns en massiv
              kritik mot hur det fungerade.
            </seg>
            <seg n="3a9933a8">
              Nej, Arbetsförmedlingen ska inte vara bostadsförmedling. Där
              gäller det kommunerna och för den delen även privata fastighetsägare.
              Däremot kommer man tillsammans att se över hur arbetsmarknaden
              ser ut och hur många som ska vara i olika län. Sedan har de på
              länsstyrelserna att sätta sig ned och förhandla med kommunerna.
              I det ligger ett gemensamt ansvar för kommunerna i ett län att
              hantera.
            </seg>
            <seg n="a0a5a5a3">
              Det är klart att också jag ser den problembild som Luciano här
              visar på. Men fortfarande tror jag att det handlar om att vi måste
              ha samtal och om att vi måste ha den typ av tryck som gör att
              fler deltar i stället för att göra det hela till en pliktlag att
              man med lag tvingar kommunerna att ta emot eller tvingar enskilda
              nyanlända att bosätta sig på speciella ställen.
            </seg>
          </u>
          <note type="speaker" n="7de9b792">
            Anf. 14 EVA FLYBORG (fp):
          </note>
          <u who="eva_flyborg_602ed4_w" xml:id="i-ef5d5de16de71bef-0" n="f605bdad" next="i-d13d168c6224ccf9-0">
            <seg n="018d3488">
              Fru talman! Studier visar att det tar lång tid för nyanlända
              att etablera sig på arbetsmarknaden, vilket vi väl länge har vetat.
              Etableringstakten har varit särskilt långsam för nyanlända med
              flyktingbakgrund. Med reformen i propositionen Nyanlända invandrares
              arbetsmarknadsetablering egenansvar med professionellt stöd vill
              regeringen och Alliansen påskynda etableringen i arbets- och samhällslivet
              för nyanlända invandrare. Nyckelorden i den ganska långa titeln
              är väl just, fru talman, egenansvar med professionellt stöd.
            </seg>
            <seg n="92ecff5f">
              Varje nyanländ ska utifrån sina egna förutsättningar få professionellt
              stöd för att så snabbt som möjligt lära sig svenska, komma i arbete
              och klara sin egen försörjning. Naturligtvis gäller det också
              att ta del av de rättigheter och skyldigheter som gäller för oss
              här i Sverige.
            </seg>
            <seg n="498faf80">
              En snabbare etablering ska åstadkommas genom en förstärkning
              av incitamenten för att ta ett arbete och delta i arbetsförberedande
              insatser. En effektiv etableringskedja skapas genom klarare och
              tydligare ansvarsförhållanden mellan olika aktörer detta för att
              bättre ta till vara nyanländas stora kompetens.
            </seg>
            <seg n="30ce5f96">
              Den reform som föreslås innebär, som vi tidigare hört här, bland
              annat att Arbetsförmedlingen får ett samordnande ansvar. En ny
              ersättning som är lika för alla, oberoende av var i landet man
              bor, kommer att utgå när man aktivt deltar i etableringsinsatser.
              En ny aktör en etableringslots kommer att införas, och nyanlända
              för vilka det finns en etableringsplan ska också delta i en samhällsorientering.
            </seg>
            <seg n="0fd1f399">
              Fru talman! Reformförslaget innebär också att kommunerna inte
              längre har ett samordningsansvar för introduktionen. Men de kommer
              även fortsättningsvis att ha mycket viktiga uppgifter i flyktingmottagandet
              och för nyanländas etablering. Det gäller till exempel sådant
              som tidigare sfi och annan vuxenutbildning, inte minst bostadsförsörjningen
              som vi här talat om samt insatser för barn och unga. Kommunerna
              får också ansvaret för att erbjuda nyanlända den samhällsorientering
              jag nyss nämnt.
            </seg>
          </u>
          <note n="dfb65673">
            Den nya lagen och andra förändringar föreslås träda i kraft den
            1 december 2010. 920 miljoner kronor per år avsätts dessutom för
            den här reformen.
          </note>
          <u who="eva_flyborg_602ed4_w" xml:id="i-d13d168c6224ccf9-0" n="f605bdad" prev="i-ef5d5de16de71bef-0">
            <seg n="748346dc">
              Fru talman! En stor andel nyanlända flyttar direkt till ett mindre
              antal kommuner i storstadslänen; så är det. Samtidigt finns i
              alla län kommuner som har tecknat överenskommelser med Migrationsverket
              om att ta emot nyanlända där platserna inte fullt ut utnyttjas.
              I många av de här kommunerna finns det goda förutsättningar för
              både arbete och utbildning. Därför kommer regeringen att underlätta
              och stödja en vidareflyttning i organiserad form från kommuner
              med ett högt mottagande till kommuner med ett lägre mottagande
              men med tillgång till en god arbetsmarknad inom pendlingsavstånd,
              till exempel.
            </seg>
            <seg n="5c2798fc">
              Utgångspunkten är att individen har frihet att välja sin bostadsort
              men ska ges fler valmöjligheter och goda förutsättningar att få
              tillgång till introduktionsinsatser som kan leda till arbete,
              egen försörjning och en bra livskvalitet för hela familjen.
            </seg>
            <seg n="cbc78580">
              Fru talman! En dialog med idéburna organisationer om integration
              har ägt rum. Regeringen beslöt att bjuda in dessa organisationer
              som verkar inom hela integrationsområdet till en dialog om hur
              relationerna mellan regeringen och organisationerna kan utvecklas
              vidare.
            </seg>
            <seg n="bdcd533b">
              Fokus för dialogen låg på frågor om nyanlända invandrares etablering.
              Ett åttiotal organisationer som arbetar med just de här frågorna
              deltog i samtalen. Detta redovisades den 31 augusti förra året.
              Därefter har processen fortsatt. Efter vad jag har hört om de
              samtalen ser det lovande ut. Jag tror att integrationsminister
              Sabuni lite senare återkommer till detta.
            </seg>
            <seg n="5ad6e558">
              Fru talman! Ett antal lärosäten anordnar sedan tidigare kompletterande
              utbildning för personer med avslutad utländsk utbildning på akademisk
              nivå. I budgetpropositionen för 2009 avsatte regeringen ytterligare
              51 miljoner kronor. Sammanlagt satsas drygt 94 miljoner kronor
              per år på integrationsinsatser inom högskolan under perioden 20092011.
            </seg>
            <seg n="8cfaac0b">
              Många invandrare har de mycket gedigna yrkeserfarenheter som
              efterfrågas på den svenska arbetsmarknaden. Genom validering kan
              individen ta reda på om och hur den egna kompetensen bör kompletteras
              för att göra det lättare att få ett jobb. Validering kan också
              göra det lättare för arbetsgivare att bedöma sökandens kompetens.
              Detta är mycket viktigt. Möjligheten att validera utländsk yrkeskompetens
              bidrar därför till ett snabbare inträde på arbetsmarknaden och
              underlättar naturligtvis valet av en relevant kompletterande utbildning.
            </seg>
            <seg n="73282c93">
              Sammanlagt har 15 miljoner kronor avsatts till just validering
              av nämnda saker för åren 2009 och 2010. Myndigheten för yrkeshögskolan
              har fått ett nationellt ansvar för bedömningen av utländska eftergymnasiala
              utbildningar.
            </seg>
            <seg n="6786a6e5">
              För att säkerställa att de här offentliga insatserna når ut och
              får effekt har regeringen avsatt 12 miljoner kronor till uppföljningar
              och utvärderingar av integrationspolitiken. Bland annat har SCB
              fått i uppdrag att regelbundet göra statistiska bedömningar av
              underlagen.
            </seg>
            <seg n="7b2c9099">
              Fru talman! Det som vi här i dag talat om jag ska inte säga så
              mycket mer är naturligtvis inte hela lösningen på hela integrationssituationen
              eller på problemen men är en modern och en effektiv del av en
              lösning. När man läser betänkandet och reservationerna kan man
              nästan tro att vi är eniga om det hela. Trots allt finns det alltså
              några reservationer, men en hel del av de texterna talar väl snarare
              för än mot regeringens förslag.
            </seg>
          </u>
          <note n="c26451bb">
            Fru talman! Jag yrkar bifall till propositionen och därmed bifall
            till utskottets förslag i betänkandet samt avslag på motionerna.
          </note>
          <note type="speaker" n="5371855f">
            Anf. 15 MICHAEL ANEFUR (kd):
          </note>
          <note n="0ac61bda">
            Fru talman! Jag vill börja med att yrka bifall till förslaget
            i arbetsmarknadsutskottets betänkande nr 7.
          </note>
          <u who="michael_anefur_3ac5e8_w" xml:id="i-fb7095dc3a162281-0" n="ab85042f">
            <seg n="79f8b349">
              För mig och Kristdemokraterna är alla människor unika och har
              samma absoluta, okränkbara värde. Denna människosyn begränsas
              inte till det egna landet och de egna medborgarna utan är universell
              och omfattar alla människor, överallt och hela tiden. Den är inte
              förhandlingsbar. En annan grundprincip, fru talman, är att vi
              har ett gemensamt ansvar för varandra. När någon lider och far
              illa har vi andra ett ansvar att hjälpa till. Även detta tänkande
              är universellt och omfattar alla människor, överallt och hela
              tiden. Det är inte förhandlingsbart.
            </seg>
            <seg n="c37cc82e">
              Den som kommer till Sverige har viljan och ambitionen att starta
              ett nytt liv i ett nytt land. Man vill försörja sig. Man vill
              bidra till att det land man kommer till utvecklas, går framåt
              och mår bra. Problemet är och har varit att etableringen på arbetsmarknaden
              tar alldeles för lång tid, och så det tror jag att vi kan vara
              överens om har det sett ut under många, många år. Det har varit
              långa tider av väntan på besked om uppehållstillstånd. Man har
              inte fått arbeta, lära sig svenska eller studera under den tid
              man har väntat.
            </seg>
            <seg n="405377f5">
              Tidigare regeringar lyckades tyvärr låsa fast människor och låsa
              dem ute från både arbetsliv och sociala kontakter. Jag tror att
              man gjorde det genom att inte förvänta sig någonting, inte förvänta
              sig några prestationer, av dem som kom. Man såg inte en invandrare
              som en individ med resurser och en vilja att vara med och bygga
              samhället. Nu vet vi bättre. Människor måste ha sociala relationer
              för att må bra och fungera. Det räcker inte med försörjningsstöd,
              bostad och en det tror jag att vi är överens om ganska medioker
              sfi. Man måste också få vara med och bygga samhället på riktigt.
            </seg>
            <seg n="06b4002f">
              Det är på något sätt symtomatiskt att vänstersidan säger nej
              till RUT-avdraget. De säger nej till en sektor som går från svart
              till vitt och bland annat sysselsätter många invandrare. RUT-avdraget
              ska på oklara grunder inte få finnas om det skulle bli så illa
              att vänsterkartellen vinner valet. Det är ytterligare ett effektivt
              sätt att öka utanförskap, öka den svarta marknaden och permanenta
              arbetslöshet. Grattis, får man väl säga!
            </seg>
            <seg n="5c9850b7">
              Föreliggande förslag i dag är ett synsättsskifte från passivt
              omhändertagande till ett aktivt deltagande. Dagens förslag syftar
              till att en nyanländ så fort som möjligt ska få arbete och bli
              självförsörjande. Det är skillnad mycket stor skillnad.
            </seg>
            <seg n="c2f3436b">
              Sverige är på väg ur en av de djupaste lågkonjunkturer vi sett.
              Det innebär fler arbetstillfällen framöver. Sveriges åldersstruktur
              innebär att antalet personer som kommer att delta i arbetslivet
              avsevärt minskar. Enligt Arbetsförmedlingen kommer det 2011 att
              vara fler som lämnar arbetsmarknaden och blir pensionärer än som
              tillkommer arbetsmarknaden. Det är första gången under överskådlig
              tid, och detta kommer att öka de kommande åren. Det innebär rimligen
              att ungdomar och invandrare som i dag står utanför arbetsmarknaden
              får ökade möjligheter att komma in. Det kommer också att krävas
              en ökad arbetskraftsinvandring, enligt min bedömning. För att
              möta detta krävs mer aktivt deltagande och inte mer av passivt
              mottagande.
            </seg>
            <seg n="24381590">
              Många gånger när vi pratar om invandring och integration gör
              vi det utifrån utgångspunkten att invandrare skulle vara en homogen
              och likartad grupp där alla antas ha likartad bakgrund, likartad
              utbildningsnivå och likartad kultur. Ingenting kan vara mer felaktigt.
              Invandrare är naturligtvis precis lika heterogena och olika som
              vi infödda svenskar. Där har Kalle Larsson alldeles rätt men bara
              just där.
            </seg>
            <seg n="639c1207">
              Var och en har sin egen historia, sina egna färdigheter och sin
              egen utbildning med sig. Detta måste svenska samhället ta hänsyn
              till. Det är ovärdigt att välutbildade personer inte kan få sin
              utbildning och sin yrkeskunskap validerad i rimlig tid. Arbetet
              med validering måste utvecklas än mer vad gäller både teoretiska
              och praktiska kunskaper. Utebliven validering leder till att högutbildade
              och yrkeskunniga får arbeta med för dem mindre kvalificerade uppgifter,
              och förlusten blir enorm både för individ och för samhället.
            </seg>
            <seg n="3121af51">
              Sverige får ta emot många färdigutbildade människor utan att
              vi har haft någon egen kostnad för deras utbildning. Det ska vi
              använda oss av på ett klokare sätt. I dagens förslag individualiseras
              mycket av introduktionen, och därmed kommer resurserna och förmågorna
              hos var och en att på ett mycket bättre sätt tas till vara. Det
              blir ett aktivt deltagande och inte ett passivt mottagande.
            </seg>
            <seg n="be703911">
              Etableringsersättning är inte en lön. En viktig förbättring är
              att etableringsersättningen blir lika över hela landet. Tidigare
              har vissa kommuner erbjudit nivån för försörjningsbidrag. Andra
              har erbjudit betydligt mer. Vissa har gjort avdrag om man inte
              har fullföljt sfi, och andra har inte brytt sig om det. För den
              enskilde innebär detta stora osäkerheter som nu kan tas bort.
              Att ställa kravet att man deltar i introduktionen för att få ersättning
              torde för de allra flesta vara både självklart och rimligt. Att
              etableringsersättningen blir individuell gynnar framför allt kvinnors
              etablering och deltagande. Det är bra.
            </seg>
            <seg n="79cb7e2e">
              Sedan kan jag inte låta bli att lite grann förundras över Vänsterpartiets
              åsikt att etableringsersättning så mycket som möjligt ska likna
              lön. I min värld, i förslaget och förhoppningsvis för majoriteten
              av denna kammare är etableringsersättning någonting som möjliggör
              en etablering på en arbetsmarknad att man kan få ett arbete, att
              man får färdigheten att kunna bli anställningsbar. Att jämställa
              etableringsersättning och lön sänder alldeles galna signaler.
              Etableringsersättning är en kortvarig ersättning för att man ska
              komma till arbete. Vänsterpartiet kanske inte har förstått att
              framtiden ligger i arbete och lön och inte i sysselsättning och
              bidrag.
            </seg>
            <seg n="77ff2a28">
              Om invandring blir kostnad eller intäkt beror helt på hur många
              som blir självförsörjande och hur fort det sker. Det är flera
              som har sagt att det tar sju år, mediantiden. Det är alldeles
              för länge. Det finns en ESO-rapport, 2009:3 Invandringen och de
              offentliga finanserna . Den konstaterar att det enda som avgör
              om invandring är en intäkt eller kostnad är hur många som får
              arbete och hur fort. Det är självklart. Man skulle egentligen
              inte behöva en rapport om det. Men den finns, och den konstaterar
              detta.
            </seg>
            <seg n="9ce2d024">
              Det innebär att varje krona, varje insats och varje viljeyttring
              som möjliggör för någon att få ett arbete är en god investering.
              Motsatsen gäller dock också: För varje individ som glöms bort
              eller inte ges möjligheter blir resultatet förödande, både för
              individ och för samhälle. Det gör skillnad om man skulle ha fortsatt
              att leva i passivt mottagande om man går över till ett aktivt
              deltagande.
            </seg>
            <seg n="95a251d4">
              Ibland i debatten, även i denna kammare, låter det som om hela
              Sverige bestod av Vellinge. Sanningen är att 270 av landets 290
              kommuner har skrivit avtal med Migrationsverket. Att då som Vänsterpartiet
              kräva lagstiftning för de återstående 20 känns lite magstarkt,
              kan jag tycka. En bättre väg är väl att fortsätta dialogen i Sveriges
              kommuner och landsting och på det sättet komma fram till frivilliga
              överenskommelser. Det är väl ändå så att Vellinge antingen har
              skrivit eller kommer att skriva avtal om ensamkommande barn. Se
              där, det är steg på rätt väg utan ny lagstiftning.
            </seg>
            <seg n="48f599e1">
              Att kunna svenska är avgörande för möjligheten att få ett arbete.
              Vi verkar vara synnerligen överens om att sfi i nuvarande form
              inte uppfyllt de mål som vi har satt upp. Positivt är att sfi
              har reformerats och kommer att reformeras med bland annat nationella
              prov och sfi-bonus. Att dessutom folkhögskolor nu får rätten att
              ansöka om att ge betyg i sfi är ett stort steg på rätt väg.
            </seg>
            <seg n="bc3e3995">
              När Socialdemokraterna tydligt ska visa att de inte håller med
              Alliansen tar man fram det gamla knepet att kalla saker för någonting
              annat. Det var så en städerska en gång i tiden avancerade till
              att bli hygientekniker. Det var bara stavningen som ändrades,
              inte lönen, inte någonting annat. Nu döps Arbetsförmedlingen om
              till kompetensförmedling. Då har man snabbt och kvickt uppfunnit
              en kraftig skillnad i stavning men gjort en ytterst marginell
              skillnad i innehåll.
            </seg>
            <seg n="66caab6c">
              Förslaget att Arbetsförmedlingen ska vara tvungen att erbjuda
              upphandlade lotsar tycker jag är utmärkt. Det ökar valmöjligheterna
              för den enskilde, skapar en ny arbetsmarknad och ökar möjligheten
              för den nyanlände att få arbete. Man kan tillägga med tanke på
              Ulf Holm som är intresserad att det finns sådan etablerad marknad.
              SKL säger i något av sina yttranden att det här ger en utmärkt
              möjlighet för dem som i dag i kommunal regi arbetar med den här
              typen av frågor att starta en egen verksamhet och på det sättet
              få med sig sin kompetens.
            </seg>
            <seg n="7ca75039">
              Den enskilde kan välja mellan upphandlade lotsar och Arbetsförmedlingens.
              Gör man inget aktivt val blir det Arbetsförmedlingens. Till detta
              säger Vänstern totalt nej, Socialdemokraterna säger lite nej och
              Miljöpartiet säger nej till lotsarna men gärna ja till det andra.
              Det hade varit intressant att se hur man hade löst denna fråga
              i regeringsställning. Men så illa ska vi väl inte tro att det
              går i valet att vi skulle få svar på det.
            </seg>
            <seg n="e61ec60b">
              Jag upptäckte en liten intressant nyordning här när Luciano gick
              upp och inte hänvisade till de papper och underlag som vi har
              när det gäller de skarpa socialdemokratiska förslagen. Nu hänvisar
              man plötsligt till hemsidan. Det är väl fruktansvärt ovanligt,
              antar jag. Jag är ny här, men det här låter som att det är ännu
              nyare. Det är orimligt att vi i kammaren inte ska ha möjlighet
              att i dokumenten vi har få läsa förslag, motioner och reservationer.
              Nej, Luciano tycker att vi kan gå in och läsa på deras hemsida.
              Så himla intressant är den inte.
            </seg>
            <seg n="38c62c40">
              Sammanfattningsvis, fru talman, syftar detta förslag till att
              gå från ett passivt mottagande av invandrare till ett aktivt deltagande
              av de nyanlända. Det är ett tankeskifte som framför allt gynnar
              den anländande men också Sverige som land.
            </seg>
          </u>
          <note type="speaker" n="73f3a95e">
            Anf. 16 Integrations- och jämställdhetsminister NYAMKO SABUNI
            (fp):
          </note>
          <u who="nyamko_sabuni_konsumentminister_w" xml:id="i-b0628311561533da-0" n="5df7363e">
            <seg n="93d37b54">
              Fru talman! Jag vill inleda med att säga som Elisabeth Svantesson:
              Jag har sett fram emot denna dag. Denna dag känner jag att jag
              som integrationsminister kan säga: Jag är stolt men inte nöjd.
              Den proposition som regeringen överlämnat till riksdagen om nyanländas
              arbetsmarknadsetablering kommer att ha en stor betydelse för en
              snabbare integration i framtiden.
            </seg>
            <seg n="adbd08f7">
              I genomsnitt har knappt 30 procent av flyktingar och andra skyddsbehövande
              och deras anhöriga ett arbete efter tre år i Sverige. När Alliansen
              kom till makten 2006 var mediantiden från uppehållstillstånd till
              arbete sju år. Begrunda den siffran allihop sju år att bollas
              mellan program och åtgärder, att söka hundratals jobb men aldrig
              få visa vad man går för. Det är slöseri med resurser både för
              den enskilde och för samhället. Samtidigt vittnar det om stora
              strukturella problem i organiseringen av första tiden i Sverige.
            </seg>
            <seg n="9001df7c">
              Den reform som vi presenterar i dag är viktig och grundläggande
              när det gäller att komma till rätta med de problem med utanförskap
              som Socialdemokraterna lämnade efter sig.
            </seg>
            <seg n="b166c2f3">
              Fru talman! För fem år sedan gjorde Riksrevisionen en översyn
              av integrationspolitiken med namnet Från invandrarpolitik till
              invandrarpolitik . Det är en titel som säger allt om resultatet
              av omläggningen av den gamla invandrarpolitiken som gjordes 1997.
              Den omläggning som skulle ge upphov till en helt ny politik, den
              som skulle kallas integrationspolitik, visade sig bara vara en
              upprepning av den gamla och misslyckade politiken med samma resultat,
              det vill säga ett växande utanförskap för allt fler personer som
              har flyttat eller flytt till vårt land.
            </seg>
            <seg n="69fc58e7">
              Att bryta utanförskapet är regeringens mest prioriterade fråga.
              Därför är det glädjande att kunna konstatera att Statistiska centralbyråns
              siffror nu visar att i jämförelse med hur många som förvärvsarbetade
              2007 och 2008 klarade sig två tredjedelar av de utsatta områdena
              bättre än riksgenomsnittet. Trots finanskrisen kan konstateras
              att nästan 75 000 fler utrikes födda var sysselsatta 2009 jämfört
              med 2006. Vi ser också att den ekonomiska krisen hittills inte
              slagit hårdare mot utrikes födda jämfört med andra.
            </seg>
            <seg n="4cfd541f">
              För två år sedan presenterades skrivelsen Egenmakt mot utanförskap
              regeringens strategi för integration . Det är ett samlat dokument
              med analys, strategi och politisk inriktning av regeringens integrationspolitik.
              Inom ramen för den strategin har åtgärder vidtagits för att underlätta
              och påskynda nyanländas inträde på arbetsmarknaden. Bland annat
              följande har gjorts.
            </seg>
            <seg n="93125bfb">
              Regeringen har sänkt trösklarna in till arbetsmarknaden, och
              nystartsjobb och instegsjobb har införts åtgärder som gjort störst
              nytta för dem som behöver det allra mest och som har svårast att
              ta sig ut på arbetsmarknaden, många av dem utrikes födda.
            </seg>
            <seg n="34331fa9">
              Förutsättningar för företagande på orter med utbrett utanförskap
              har förbättrats genom nystartskontor, ökade mikrolån och rådgivning.
            </seg>
            <seg n="9ca1b8d3">
              Möjligheterna till komplettering av utländska högskoleutbildningar
              har förstärkts.
            </seg>
            <seg n="e9829ee3">
              Resurser för att validera utländsk yrkeskompetens har utökats.
            </seg>
            <seg n="dc8b5586">
              Kvaliteten i sfi, svenska för invandrare, har höjts genom att
              vi lyft sfi-lärarnas kompetens. Det övergripande målet för sfi
              har konkretiserats och nationella prov införs. Bara en av tio
              sfi-lärare är i dag utbildad för sin uppgift.
            </seg>
            <seg n="bd54df33">
              Kampen mot diskriminering har intensifierats genom en samlad
              lag mot diskriminering och en gemensam ombudsmannamyndighet, och
              inte minst har en diskrimineringsersättning införts. Det ska kosta
              att diskriminera.
            </seg>
            <seg n="bd177827">
              Riktlinjer för hur man stöder barn som invandrat till Sverige
              i skolåldern har presenterats. I dag går 31 676 barn det så kallade
              individuella programmet på gymnasiet. Det är barn som har lämnat
              grundskolan utan att uppnå kunskapsmålen. Hälften av dessa barn
              har utländsk bakgrund. Ska vi se till att barn inte ärver sina
              föräldrars utanförskap har vi inte råd att misslyckas i grundskolan.
              Därför välkomnar jag utifrån integrationsperspektiv den omläggning
              av skolpolitiken som pågår.
            </seg>
            <seg n="9233f4c0">
              Fru talman! Forskningen visar att det som händer första året
              i det nya landet har stor betydelse för hur de nästkommande tio
              åren kommer att se ut när det gäller integration på arbetsmarknaden
              och i samhället. Därför har regeringen valt att prioritera omläggningen
              av mottagande av nyanlända för att göra rätt från början, för
              att undvika att fler hänvisas till ett långvarigt utanförskap
              och bidragsberoende.
            </seg>
            <seg n="62442610">
              Reformen sätter fokus på individen. Individen får ett tydligt
              ansvar för att medverka och delta. Samtidigt förstärks individens
              rätt till individuella insatser genom lag. Ansvarsfördelningen
              mellan alla aktörer, från stat och kommun till den nya etableringslotsen,
              blir tydligare. Alla ska känna till sitt ansvar och göra rätt
              från början.
            </seg>
            <seg n="c649d16b">
              Regeringen föreslår ett statligt huvudmannaskap från och med
              den 1 december. Arbetsförmedlingen blir ansvarig myndighet. Vägen
              till integration går via arbete och egen försörjning. Därför är
              det naturligt att Arbetsförmedlingen har en central roll och ett
              huvudansvar för mottagandet. Arbetsförmedlingen ska vara den första
              myndighet som den enskilde möter efter att ha fått uppehållstillstånd.
            </seg>
            <seg n="9ceff540">
              Generellt kommer kommunerna att ha en fortsatt viktig roll. Kommunerna
              ansvarar för bostadsförsörjning, organisering av sfi, samhällsorientering
              och insatser för barn och ungdomar.
            </seg>
            <seg n="22ba24ec">
              Jag tänker inte säga så mycket mer än så om innehållet i etableringspropositionen
              mer än att jag vill trycka på det jämställdhetsperspektiv som
              genomsyrar denna plan. Mina allianskolleger gick ju alla igenom
              de olika delarna.
            </seg>
            <seg n="a80017d8">
              Utrikes födda kvinnors position på arbetsmarknaden måste stärkas.
              Som jag sade är tiden från uppehållstillstånd till arbete i genomsnitt
              sju år. Då har jag inte sagt hur det ser ut när man delar upp
              statistiken efter kön. Då är det fem år för män och nio år för
              kvinnor.
            </seg>
            <seg n="a24d3fa9">
              Rapporter visar att nära tre fjärdedelar av de nyanlända som
              inte deltar i dagens introduktionsinsatser är kvinnor. När kvinnor
              deltar är det ofta i mindre kvalificerade insatser. Regeringens
              reform för nyanländas etablering på arbetsmarknaden har ett tydligt
              jämställdhetsperspektiv där kvinnors ekonomiska självständighet
              ska stärkas.
            </seg>
            <seg n="4fec6db0">
              Införandet av etableringslots som kräver ett deltagande i etableringsinsatser,
              som inte är beroende av hushållets samlade inkomster, ger kvinnor
              möjlighet till ekonomisk självständighet. Vi har hört det förr
              att männen kommer till Sverige, oftast före kvinnorna. De får
              kvalificerade insatser. De kommer ut på arbetsmarknaden. Med dagens
              ersättningssystem som utgår från hela hushållets resurser betyder
              det att det är kvinnan som blir förlorare och beroende av sin
              partner.
            </seg>
            <seg n="01c170d4">
              Vi inför samhällsorientering. Att tidigt ta del av information
              om sina rättigheter och skyldigheter, samhällets värdegrund och
              koder är viktigt, inte minst ur ett jämställdhetsperspektiv. Ingen
              nyanländ kvinna ska vara hänvisad enbart till sin partner för
              att få samhällsinformation. Kalle Larsson må göra narr av vad
              man kan behöva samhällsinformation till. Jag var tolv år gammal
              när jag kom till Sverige, och jag vet vad det vill säga att lära
              medan man lever eller att lära av sina misstag eller, kan vi också
              säga, att samhället ska ta sitt ansvar för att informera om de
              stora frågor som handlar om rättigheter och skyldigheter, jämställdhet
              och synen på minoriteter men också om de dolda koder som styr
              vårt samhälle, som styr vår relation medmänniskor emellan. Det
              kan handla om hur man ställer sig i kö, absolut. Det kan handla
              om huruvida man ska ta av sig skorna när man besöker någon. Det
              kan också handla om större och viktigare frågor. Det viktiga är
              att en upplyst person har makt, makt att göra upplysta val, makt
              att bestämma hur man vill göra saker och ting, till skillnad mot
              hur andra gör. Men då måste man först få veta hur det vanligtvis
              går till.
            </seg>
            <seg n="8306c409">
              Slutligen inför vi en lots till varje nyanländ. Återigen: Då
              det ofta är mannen som kommer före har han många gånger hunnit
              bygga upp ett socialt nätverk, medan kvinnan hänvisas till bara
              sin partner. Möjligheten att välja en etableringslots ger också
              kvinnor tillgång till ett eget nätverk.
            </seg>
            <seg n="7b33edb2">
              Fru talman! Många som kommit till Sverige har klarat sin etablering
              i samhället, trots brister i introduktionssystemet. Det är inte
              främst dem som integrationspolitiken och omläggningen av integrationspolitiken
              handlar om. Reformen är till för alla dem som behöver extra stöd
              och förutsättningar att klara av att göra de avgörande livsvalen
              redan under det första året i sitt nya hemland. Därför utgår regeringens
              reform från individens vilja, delaktighet och ansvar för sin framtid
              i det nya landet.
            </seg>
            <seg n="ece6f726">
              Det är dags att gå från omhändertagande till egenmakt, från bidragsberoende
              till egenförsörjning, från utanförskap till delaktighet. Med propositionen
              om nyanländas arbetsmarknadsetablering lägger regeringen grunden
              för en fungerande integrationspolitik där alla aktörer känner
              till sitt ansvar och också gör rätt från början.
            </seg>
          </u>
          <note type="speaker" n="3baf247e">
            Anf. 17 KALLE LARSSON (v) replik:
          </note>
          <u who="kalle_larsson_45b4f4_w" xml:id="i-9c3ed8e69f63d738-1" n="ad455e2e">
            <seg n="f6385a70">
              Fru talman! Eftersom jag glömde det i stridens hetta tidigare
              får jag börja med att yrka bifall till reservation 1 och reservation
              3.
            </seg>
            <seg n="62e5564a">
              Sedan får jag väl be Nyamko Sabuni om ursäkt. Min avsikt var
              inte alls att göra narr av samhällsinformationen. Det var att
              göra narr av regeringens politik, därför att det är väldigt lite
              man har åstadkommit.
            </seg>
            <seg n="7ebad0b4">
              Jag tänkte att vi ska börja med att reda ut en fråga. Det påstås
              här att vi har haft problem tidigare, och från regeringens sida
              skyller man ofta på tre olika saker, som jag nämnde i mitt anförande.
              Det är finanskrisens fel, det är den förra regeringens fel och
              en massa tidigare socialdemokratiska regeringars fel. Ibland är
              det också en invandrares eget fel. Vems fel är det mest? Kan Nyamko
              Sabuni försöka reda ut det? Det verkar ju aldrig vara den sittande
              regeringen som bär något som helst ansvar för hur situationen
              ser ut. Min första fråga är: Vems fel är det mest? Är det finanskrisens,
              den förra regeringens eller den invandrades fel?
            </seg>
            <seg n="6825219a">
              Jag har en andra fråga. Jag noterar nämligen att Nyamko Sabuni
              säger att regeringens viktigaste fråga är att bryta utanförskapet,
              och det låter ju sig sägas. Men med stegrande socialbidragsberoende,
              med en accelererande ökning av arbetslösheten och med ett utanförskap
              som nu är betydligt större än vad det var när ni tog över regeringsmakten,
              hur tycker du att det går i er viktigaste fråga?
            </seg>
            <seg n="f1da0dfb">
              Jag vill också hinna med att ställa en sista fråga. Det är ett
              ganska litet antal kommuner i dag som inte tar emot flyktingar.
              Vad är det principiella problemet med att tala om för dem att
              de också behöver bidra? Är det rädslan för era egna kommunpolitiker
              som gör att ni avhåller er från att tala om att alla kommuner
              faktiskt bär en skyldighet att ta ansvar för den nationella migrationspolitik
              som ni för?
            </seg>
          </u>
          <note type="speaker" n="cddc1758">
            Anf. 18 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_konsumentminister_w" xml:id="i-b0628311561533da-1" n="5df7363e">
            <seg n="778df8ec">
              Fru talman! Jag vet inte om Kalle Larsson inte lyssnade ordentligt,
              men det finns ingen anledning att skylla på någon. Tvärtom har
              jag försökt berätta vad regeringen gjort, vad vi åstadkommit och
              därmed hur resultaten ser ut i dag jämfört med 2006. Frågan som
              ska ställas är väl snarare: Vems förtjänst är det? Är det sittande
              regerings förtjänst eller är det för att finanskrisen har drabbat
              oss mer positivt jämfört med andra, om det nu är så Kalle Larsson
              skulle vilja lägga upp det? Eller är det oppositionens gnällmål
              som har lett till resultaten? Så är det inte. Det är klart att
              det är den sittande regeringens förtjänst.
            </seg>
            <seg n="3b035310">
              Vi vet att det regeringen har gjort när det gäller att sänka
              trösklarna in till arbetsmarknaden har gett fler människor en
              chans att komma ut på arbetsmarknaden. Vanligtvis när man drabbas
              av en lågkonjunktur av det här slaget och en finanskris så djup
              som vi inte sett sedan 30-talet, drabbas utrikes födda hårdare
              än andra. Så har det inte blivit. I stället har utrikes födda
              klarat sig bättre än andra. Det kanske beror på att det i de branscher
              som har drabbats inte förekommer så många utrikes födda. Jag vet
              inte, men det kan vara ett svar. Men det viktiga här är att det
              jobbar fler utrikes födda i dag jämfört med 2006, trots finanskrisen,
              trots lågkonjunkturen.
            </seg>
            <seg n="1e41b24f">
              Kommunplikt, hur viktigt är det? Ja, jag skulle inte ha något
              problem med att lagstifta om kommunplikt om jag ansåg att det
              behövdes. Det är bara det att det är plakatpolitik. Återigen,
              som det har sagts, tecknar majoriteten av kommunerna avtal. Vad
              de saknar är nya medborgare som vill flytta till deras kommuner,
              så varför ska vi lagstifta? Varför ska vi tvinga kommuner att
              ta emot när ingen vill flytta dit?
            </seg>
            <seg n="8cc320bc">
              Vår lösning är att i samtal med den enskilde, när man lägger
              fram valmöjligheter, visar på möjligheter och förutsättningar
              för arbete, kommer det inte att vara något problem att få människor
              att flytta till kommuner och regioner där de och deras kompetens
              behövs. Det är vår lösning på problemet.
            </seg>
          </u>
          <note type="speaker" n="045180ea">
            Anf. 19 KALLE LARSSON (v) replik:
          </note>
          <u who="kalle_larsson_45b4f4_w" xml:id="i-9c3ed8e69f63d738-2" n="ad455e2e">
            <seg n="33250d02">
              Fru talman! Det här ger lite försmak av hur det kommer att låta
              under ett antal månader nu. Jag ser fram emot det. Jag tror att
              vi kommer att ha många intressanta diskussioner.
            </seg>
            <seg n="61b23652">
              Jag kommer att granska Nyamko Sabunis siffror. Det låter sig
              göras, för det går alltid att med statistik försöka säga det ena
              och det andra. Jag tror att Tage Danielsson egentligen var den
              som sade det där bäst, men jag ska inte citera honom. Det tillhör
              väl det svenska kulturarvet som kanske inte alla känner till.
            </seg>
            <seg n="d184dc03">
              Fru talman! Man ska vara medveten om att arbetslösheten ökar
              snabbt, också bland utrikes födda. Socialbidragsberoendet ökar
              mycket hastigt i dag. Utanförskapet är större i dag än vad det
              var när den här regeringen tog över. Det kan man inte lasta andra
              för. Nu säger Nyamko Sabuni att de inte alls skyller på någon.
              Förutom att hon pratar en bra stund om finanskrisen är det ingen
              annans fel. Det är den här regeringens förtjänst att det ser ut
              på det här viset.
            </seg>
            <seg n="8c365282">
              Där får vi ett erkännande. Då är det vi ser i dag resultatet
              av en medveten politik, och i så fall blir ju behovet av att byta
              regering, integrationsminister och politik alltmer akut.
            </seg>
            <seg n="8d82820b">
              Jag vill ställa en avslutande fråga. I dag har enligt uppgift
              åtta av tio som städar i Helsingfors invandrarbakgrund. Vad tror
              Nyamko Sabuni att det beror på? Man skulle ju kunna tänka sig
              att det beror på att människor med invandrarbakgrund diskrimineras
              från andra arbeten, för det finns väl egentligen inga särskilda
              skäl till att invandrare skulle vara mer företrädda inom städbranschen
              än andra.
            </seg>
            <seg n="64a384a6">
              Låt mig säga att jag har ingenting emot städarbete, men det finns
              inga skäl till att invandrare skulle vara överrepresenterade i
              den kretsen, eller hur? Det är väl knappast så att de är genetiskt
              mer betingade än någon annan att utföra städuppgifter?
            </seg>
            <seg n="6993fb42">
              Om det vore svaret och om någon mot förmodan skulle ha den uppfattningen
              kan jag bara hälsa att 30-talet ringde. De vill gärna ha sin människosyn
              tillbaka.
            </seg>
          </u>
          <note type="speaker" n="be0a4041">
            Anf. 20 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_konsumentminister_w" xml:id="i-b0628311561533da-2" n="5df7363e">
            <seg n="5201f744">
              Fru talman! Jag tror att det är bra att använda sig av den statistik
              vi har att tillgå. Statistiska centralbyrån är den allra bästa
              myndigheten vi har i vårt land att använda när det gäller statistik.
              När Kalle Larsson säger att utanförskapet har ökat sedan regeringen
              tog över skulle jag faktiskt uppskatta om han lade fram den statistik
              han bygger sitt påstående på.
            </seg>
            <seg n="862bf863">
              Jag har det motsatta påståendet: Utanförskapet har minskat sedan
              2006, detta trots finanskrisen och lågkonjunkturen. Jag ser fram
              emot högkonjunkturen där vi fortsätter på den inslagna banan för
              att ge ännu fler människor chansen att kunna försörja sig själva.
              Det är bara att gå in på Statistiska centralbyråns hemsida så
              har man statistiken tydlig och klar. När det gäller förändringar
              i sysselsättningen 20072009 har den för inrikes födda minskat
              med 28 000 personer. För utrikes födda har den ökat med 77 000.
              För utrikes födda ser det alltså bra ut för de år som gått sedan
              vi bytte regering.
            </seg>
            <seg n="f68f2999">
              Vad beror det på att det framför allt är invandrare som städar?
              Kalle Larsson nämnde diskriminering på arbetsmarknaden. Det kan
              vara en orsak, och det kan finnas många andra orsaker.
            </seg>
            <seg n="c61b3e42">
              Jag skulle vilja säga så här: Vad stolt man ändå kan bli över
              att människor väljer att utföra även den här typen av arbeten
              för att kunna försörja sig själva hellre än att vara beroende
              av staten, vilket faktiskt är Kalle Larssons förslag: hellre beroende
              av bidrag och staten än att ta sitt eget ansvar och försörja sig
              själv, få en fot in på arbetsmarknaden och öka sitt kontaktnät
              för att kunna söka sig vidare på arbetsmarknaden.
            </seg>
            <seg n="055355d5">
              Jag blir stolt över alla som tar ett sådant ansvar.
            </seg>
            <seg n="1f160e10">
              Sedan vill jag gärna säga att flera av dessa personer snart kan
              söka sig vidare till andra tjänster på vår arbetsmarknad. Är det
              så att de är högutbildade eller har en kompetens som vår arbetsmarknad
              behöver vill jag verkligen ha dem där de gör bäst nytta.
            </seg>
          </u>
          <note type="speaker" n="708ee4f5">
            Anf. 21 ULF HOLM (mp) replik:
          </note>
          <u who="ulf_holm_07a505_w" xml:id="i-fac190dd78f5e533-1" n="e3197901">
            <seg n="4d6e13af">
              Fru talman! Vi är alla ganska överens om att vi måste se de nyanlända
              som en resurs och inte som ett problem. Vi behöver en ny politik
              på området. Vi har från Miljöpartiets sida inte yrkat avslag på
              den här propositionen, men däremot ser vi en hel del brister i
              den. Vi tror ändå att det är någonting vi kan bygga på, för situationen
              i dag, när det tar upp till sju år innan en nyanländ får ett arbete,
              är inte bra. Någonting måste göras.
            </seg>
            <seg n="a1d2d77b">
              De problem Miljöpartiet ser gäller framför allt valfrihetssystemet
              och lotssystemet. Vad är det för valfrihet att en nyanländ som
              precis har kommit inom en eller två månader ska kunna välja rätt
              lots? Man känner inte till språket. Man känner inte till det samhälle
              man har kommit till.
            </seg>
            <seg n="7c32e150">
              Jag tror att detta valfrihetssystem kan innebära mer problem
              än möjligheter, och därför har vi yrkat avslag där.
            </seg>
            <seg n="95eac84f">
              Den andra saken är lotsarna. Vi måste, som flera har anfört här,
              se att det finns kommuner som sköter detta jättebra i dag. Då
              måste vi skapa möjligheter för dem att fortsätta med det arbetet
              och inte förstöra en bra verksamhet som byggts upp bara för att
              ansvaret läggs över på Arbetsförmedlingen.
            </seg>
            <seg n="7ca15732">
              Frågan är varför inte regeringen kan öppna upp för detta. Som
              jag har förstått paragraferna i den nya lagtexten överför man
              allting, och man i stort sett tvingas till den här lotsverksamheten
              och nya aktörer. Det är alltså viktigare med nya aktörer än att
              bevara ett bra system i de kommuner där det fungerar. Varför gör
              man den förändringen?
            </seg>
          </u>
          <note type="speaker" n="9186f190">
            Anf. 22 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_konsumentminister_w" xml:id="i-b0628311561533da-3" n="5df7363e">
            <seg n="404a6a7a">
              Fru talman! Miljöpartiet brukar jag se som ett slags garant för
              förnuft och tro på enskilda personers möjligheter och förutsättningar
              i den allians som finns på den socialistiska sidan.
            </seg>
            <seg n="2e175e7a">
              När jag nu får höra att nyanlända inte förväntas kunna göra ett
              rationellt val för sig själva och sin framtid i sitt nya land
              undrar jag vilken syn ni i oppositionen egentligen har på människor.
              Varför undrar jag förresten det? Det är ju just den synen som
              har lett till det utanförskap vi i dag på alla sätt och vis försöker
              bekämpa.
            </seg>
            <seg n="58332e06">
              Man litar inte på att vuxna människor har förnuft nog att kunna
              fatta rationella beslut för sin framtid i det nya landet. Om en
              människa har kapacitet att ta sig från en kontinent till en annan,
              till ett litet land långt bort uppe i detta vintriga väder, varför
              skulle denna människa inte ha möjlighet att välja en lots? Lotsarna
              kommer att vara specialiserade. Det är bara att säga vad du har
              för förväntningar på din egen framtid och vad du har med dig i
              ryggsäcken i form av utbildning och yrkeserfarenhet. Därmed är
              det inga problem för dig att själv kunna välja vem som är bäst
              lämpad att stödja din väg in på arbetsmarknaden och i samhället.
            </seg>
            <seg n="7c0372e0">
              När det gäller frågan om inte kommunerna kan få fortsätta det
              goda arbetet vill jag återigen säga att kommunerna kommer att
              fortsätta ha ett viktigt uppdrag. Det är i kommuner människor
              bor. När introduktionstiden etableringstiden, som den nu kommer
              att kallas är över inträder den generella politiken. Det finns
              all anledning för kommunerna att vara engagerade och involverade
              i detta arbete. Det är bara att fortsätta. De kommuner som i dag
              har framgångar kommer att kunna ha ännu större framgångar med
              Arbetsförmedlingen och lotsar som stöd och hjälp. Det är min uppfattning.
            </seg>
          </u>
          <note type="speaker" n="af0f36dd">
            Anf. 23 ULF HOLM (mp) replik:
          </note>
          <u who="ulf_holm_07a505_w" xml:id="i-fac190dd78f5e533-2" n="e3197901">
            <seg n="c0f3f3f2">
              Fru talman! Nyamko Sabuni gör det väldigt enkelt för sig. Jag
              tror på människornas förnuft och att de kan göra rätt val, men
              i en situation som den här, när man kommer som flykting och kanske
              har haft traumatiska upplevelser, är det inte så enkelt att göra
              dessa rätta och förnuftiga val.
            </seg>
            <seg n="b698af84">
              Däri ligger problemställningen, och där tycker jag att ministern
              blundar fullständigt för verkligheten. Att man efter ett tag kan
              göra ett förnuftigt val, det tror jag. Jag tror att många av dem
              som kommer till Sverige drivs av en otrolig entreprenörsanda som
              vi måste ta till vara. Men då måste vi göra det på rätt sätt,
              och vi måste också skapa möjligheter för olika kategorier. Vi
              kan inte se dem som kommer som en grupp. Det är väldigt många
              skilda människor som kommer hit, och vi måste se till att skapa
              ett system som kan tillvarata alla dessa möjligheter.
            </seg>
            <seg n="5e519c54">
              Ni blundar fullständigt för en situation som jag ser framför
              mig kan bli möjlig, och det är därför vi har satt frågetecken
              för den biten. Miljöpartiet har inte avslagit hela propositionen,
              och det vet ministern mycket väl. Vi tror att det kan vara ett
              sätt, för vi vet att det gamla sättet inte fungerade. Någonting
              nytt måste till. Men vi är inte övertygade om att det valfrihetssystem
              ni höjer till skyarna är det perfekta. Ni blundar för att det
              kan finnas problem. Men det är väl bättre att se problemen från
              början än att upptäcka dem efter två tre år.
            </seg>
            <seg n="ce041671">
              Samma sak är det med lotsverksamheten. Ni säger att det är väl
              bra att vissa kommuner anser att de har ett stort ansvar. Men
              då måste det vara tydligt. Där vill vi verkligen markera att de
              kommuner där det fungerar bra måste ges möjligheten att fortsätta.
              Vi vill också få in kompletterande aktörer, till exempel de som
              jobbar inom den sociala ekonomin. Vi tror nämligen att de har
              en väldigt viktig roll i detta och gör ett väldigt viktigt och
              bra arbete.
            </seg>
          </u>
          <note type="speaker" n="56ee50a4">
            Anf. 24 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_konsumentminister_w" xml:id="i-b0628311561533da-4" n="5df7363e">
            <seg n="e3e14be3">
              Fru talman! Jag vill tacka väldigt mycket för Ulf Holms omtanke
              om regeringen, regeringens politik och de människor som berörs
              och som vi diskuterar här i dag.
            </seg>
            <seg n="adb926b7">
              Det är valfrihet. Man gör val när man vill. Det är ingen som
              tvingas att göra detta val. Gör man det och skulle göra fel finns
              det alla möjligheter att korrigera. Det är vad som är så unikt
              och fiffigt med etableringspropositionen. Makten finns hos individen.
            </seg>
            <seg n="7e1799bb">
              Genom lag har alla myndigheter tydligt fått sitt ansvar och också
              fått resurser för att leva upp till sitt ansvar. Om den nyanlände
              inte anser sig redo att välja en lots behöver den inte välja en
              lots.
            </seg>
            <seg n="33dd9432">
              Om den nyanlände skulle göra fel ska vi som myndigheter vara
              redo att korrigera de felen så småningom. Min ingång i detta är
              att man hellre ska göra val och göra fel än att inte göra någonting
              alls. Jag oroar mig inte alls för det, men tack så mycket för
              omtanken.
            </seg>
            <seg n="f00c14c9">
              Alla aktörer får förtydligat ansvar genom lagstiftning, vilket
              är unikt på detta område. Så har det inte varit tidigare. Ju mer
              ansvar vi kan ge till den enskilde, och ju mer vi kan kräva att
              samhället ska leverera utifrån den enskildes beskrivning av vad
              den behöver, desto bättre är både samhället och den enskilde rustade
              för bättre integration.
            </seg>
            <seg n="e73ff469">
              Jag hoppas att vi alla kan återkomma till hur vi kan bygga vidare
              på den plattform som nu läggs. Vi har erkänt att det är en bra
              plattform. Men det är inte slutet, utan det är bara början.
            </seg>
            <seg n="5ef27a02">
              Jag ser gärna fram emot Ulf Holms och andras ytterligare förslag
              att förbättra och underlätta integrationen för nyanlända på arbetsmarknaden
              och i samhället i övrigt.
            </seg>
          </u>
          <note type="speaker" n="fa9270be">
            Anf. 25 LUCIANO ASTUDILLO (s) replik:
          </note>
          <u who="luciano_astudillo_31d9cb_w" xml:id="i-ed8dc2278d1ced46-4" n="0c58fc0f">
            <seg n="fbf57efa">
              Fru talman! Jag vill börja med att tacka Nyamko Sabuni för möjligheten
              att tala om de nyanlända barnens skolgång och situation. Det är
              ett område där den här regeringen gjort alldeles för lite.
            </seg>
            <seg n="8c8a9b62">
              Vi vill se en skärpt lagstiftning där alla barns individuella
              färdigheter och kompetens kartläggs tidigt. Vi vill att förberedelseklasserna
              inte ska vara den karantän som det blir för många barn som kommit
              till vårt land där man stoppar undan barn alldeles för länge.
            </seg>
            <seg n="a28ba5bf">
              Vi vill se ett nationellt språk- och kompetenslyft där vi satsar
              på svenska språket men också på möjligheten att utveckla modersmålet.
              De hör ihop och är viktiga. Nu handlar inte den här debatten om
              det, men jag fick ändå möjlighet att lyfta de viktiga inslagen
              i politiken.
            </seg>
            <seg n="5424c16f">
              Nyamko Sabuni har valt en för hela högeralliansen bekymrande
              strategi. Hon påstår att det nu går bra, att ni nu lyckas, att
              utanförskapet minskat och att segregationen inte alls är ett så
              stort problem. Lycka till!
            </seg>
            <seg n="5546ac94">
              De SCB-siffror som både Nyamko Sabuni och oppositionen har tillgång
              till visar på en helt annan verklighet. De senaste två åren har
              arbetslösheten ökad dubbelt så fort bland utrikes födda som bland
              människor födda i Sverige. Det är fakta som inte går att tricksa
              bort. Två av tre områden som kallas socialt utanför har fått ett
              ökat utanförskap. Det är fakta som inte går att tricksa bort.
            </seg>
            <seg n="b5a266ca">
              Jobb och svenska språket är centralt för att nå framgång. Det
              finns en del inslag i politiken som är bra. Men bristerna är för
              många.
            </seg>
          </u>
          <note type="speaker" n="c36be0c5">
            Anf. 26 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_konsumentminister_w" xml:id="i-b0628311561533da-5" n="5df7363e">
            <seg n="c1be987d">
              Fru talman! Två tredjedelar av utsatta områden har under finanskrisen
              och lågkonjunkturen klarat sig sämre än riksgenomsnittet. Men
              situationen i dessa områden är fortfarande bättre än den var 2006.
              En tredjedel av dessa utsatta områden har klarat sig bättre än
              riksgenomsnittet, det vill säga mycket bättre än 2006. Vi bygger
              vidare på det.
            </seg>
            <seg n="aed0b90b">
              Statistiken talar sitt tydliga språk. Utrikes födda och då talar
              vi om alla utrikes födda och inte bara dem som bor i utsatta områden,
              som både Luciano Astudillo och jag månar om att förbättra situationen
              för har klarat sig bättre än inrikes födda. Det är ett faktum,
              och det måste vi glädjas åt.
            </seg>
            <seg n="17ebc247">
              Jag är övertygad om att det är regeringens politik som lett till
              de resultaten. Det handlar om att sänka trösklarna in till arbetsmarknaden
              och ge möjligheter för de människor som har haft så svårt att
              ta sig ut på en arbetsmarknad med höga trösklar.
            </seg>
            <seg n="32c615ce">
              Socialdemokraterna har varit mer måna om insider, de som redan
              har jobb, i stället för att värna om dem som är utanför och deras
              väg tillbaka till arbetsmarknaden. Att regeringen har gjort tvärtom
              har lett till att vi i dag har fler utrikes födda på arbetsmarknaden
              jämfört med 2006.
            </seg>
            <seg n="60cfa294">
              Det är resultat att vara stolt över, men vi ska självklart inte
              vara nöjda. Som du säger är problemen med utanförskap inte lösta.
              Det djupa utanförskap som vi ärvde 2006 går tyvärr inte att lösa
              på bara en mandatperiod. Men vår avsikt är att fortsätta.
            </seg>
            <seg n="d84a59f5">
              Alla dessa människor måste få en chans att kunna komma ut på
              arbetsmarknaden, bli självförsörjda och bättre integrerade i vårt
              samhälle.
            </seg>
          </u>
          <note type="speaker" n="888ea946">
            Anf. 27 LUCIANO ASTUDILLO (s) replik:
          </note>
          <u who="luciano_astudillo_31d9cb_w" xml:id="i-ed8dc2278d1ced46-5" n="0c58fc0f">
            <seg n="5c423eb3">
              Fru talman! Jag vill bara önska hela högeralliansen lycka till.
              Ökade klyftor har inte gett fler jobb. I dag är 100 000 fler arbetslösa
              och 70 000 fler befinner sig i utanförskap jämfört med 2006, om
              man räknar så som Moderaterna själva gjorde i valrörelsen. Lycka
              till med att beskriva detta som en framgång! Jag tar gärna den
              debatten hela vägen fram till den 19 september.
            </seg>
            <seg n="f4282364">
              Låt oss ta en viktig brist på det här området. Det är kvinnors
              möjlighet till självförsörjning och eget arbete. Visst är det
              bra med en individuell introduktionsersättning. Det har vi tyckt
              i vår reservation, och det stöttar vi. Men hur vill Sabuni reglera
              och möjliggöra så att också anhöriginvandrare, oftast kvinnor,
              ska ha rätt till egen försörjning och rätt till språket? Hur vill
              hon konkret göra?
            </seg>
            <seg n="cd3213e6">
              Hur har vårdnadsbidraget, som Nyamko Sabuni varit med och genomfört,
              gett fler kvinnor möjligheten till självförsörjning och eget arbete?
            </seg>
          </u>
          <note type="speaker" n="0418def3">
            Anf. 28 Integrations- och jämställdhetsminister NYAMKO SABUNI
            (fp) replik:
          </note>
          <u who="nyamko_sabuni_konsumentminister_w" xml:id="i-b0628311561533da-6" n="5df7363e">
            <seg n="2f6ab1c9">
              Fru talman! Propositionen om etableringsplanen handlar om den
              målgrupp som berörs av dagens politik. Det är flyktingar, andra
              skyddsbehövande och deras anhöriga. Där är det inga problem med
              dem som kommer som anhöriga efteråt.
            </seg>
            <seg n="09e4ee16">
              Ända upp till 95 procent av dem kommer inom de två år som det
              handlar om, precis som Elisabeth Svantesson sade. De har rätt
              till introduktionsplaner och enligt den lag som nu kommer rätt
              till att få allt det som deras partner har rätt till när de kommer.
            </seg>
            <seg n="2104b805">
              Jag vet inte om Luciano Astudillo tänker på den andra målgruppen,
              om till exempel jag skulle gifta mig med en utlänning och den
              kommer hit. Det handlar kanske om kvinnor som behöver stöd och
              hjälp. Jag är absolut redo att hålla med om att också de personerna
              behöver stöd för sin väg in till arbetsmarknaden.
            </seg>
            <seg n="77ad8407">
              Jag vet att många kommuner redan i dag gör väldigt mycket för
              dessa personer. Det är trots allt kommuninvånare som också har
              rätt till hjälp. Jag är redo att tänka också på den målgruppen.
              Men den hör inte till den målgrupp som vi talar om i denna proposition.
            </seg>
            <seg n="2333089a">
              Där ser jag inte att det finns några problem för kvinnliga partner
              som kommer efteråt. Men jag tittar gärna på den grupp kvinnor
              det handlar om som kommer som kärleksinvandrare. Det kan också
              vara viktigt.
            </seg>
          </u>
          <note n="67245a7c">
            Överläggningen var härmed avslutad.
          </note>
          <note n="7fbd9439">
            6 § Riksdagens arbetsformer
          </note>
          <note n="075b4f31">
            Föredrogs
          </note>
          <note type="speaker" n="d284834a">
            Anf. 29 MARIANNE BERG (v):
          </note>
          <u who="marianne_berg_b1b256_w" xml:id="i-294909c51d0a896b-0" n="6a760fab" next="i-1b2e88ca55dceb80-0">
            <seg n="60be2826">
              Fru talman! Jag har även detta år till betänkande KU11 Riksdagens
              arbetsformer valt att lyfta fram riksdagsledamöternas arvoden
              och bisysslor. Nivån på våra arvoden diskuteras i olika sammanhang
              i medierna och bland allmänheten.
            </seg>
            <seg n="2f6acda9">
              Det finns de som anser att våra arvoden ska vara höga för att
              minska risken att vissa ledamöter annars skulle avstå att kandidera
              på grund av en inkomstminskning. Det argumentet anser jag vara
              väldigt svagt. Det är väl inte om jag får mer i plånboken som
              ska avgöra om jag vill kandidera till ett förtroendeuppdrag eller
              ej! Det bör i rimlighetens namn vara att jag vill förändra samhället
              till, i mitt och väljarnas tycke, det bättre och stå upp för mitt
              partis politik som ska avgöra att jag ställer upp.
            </seg>
            <seg n="8e429167">
              Fru talman! Vi har som sagt inte så låga arvoden för vårt förtroendeuppdrag
              som riksdagsman eller riksdagskvinna. Arvodet ligger i dag på
              55 000 kronor. Vårt uppdrag gäller under alla årets dagar och
              under alla dygnets timmar. Trots detta är det många av oss ledamöter
              i den här kammaren som har bisysslor. Det är bisysslor som är
              enormt tidskrävande, och många har höga arvoden.
            </seg>
            <seg n="61ed9d6b">
              Det finns ledamöter som nyttjar sitt förtroendeuppdrag och som
              till exempel sitter i olika styrelser bankstyrelser, bolagsstyrelser,
              nämnder och så vidare. Det är uppdrag som också många gånger,
              som jag sade tidigare, är högt arvoderade. Det finns också ledamöter
              som under uppdraget som förtroendevald riksdagsledamot förvärvsarbetar.
              Andra kan ha tagit på sig väldigt tidskrävande kommunala eller
              regionala uppdrag. Inkomsterna för bisysslorna varierar stort,
              men det finns ledamöter som förutom arvodet för sitt uppdrag här
              i riksdagen inkasserar en inkomst från bisysslor på runt 1 miljon,
              ja, upp till över 2 miljoner kronor per år. Är detta försvarbart?
              Nej, jag anser inte det.
            </seg>
            <seg n="0b3add47">
              Fru talman! I valet tillsätter medborgarna i riket de personer
              som de tror på och hoppas kan representera deras åsikter och intressen.
              Ja, så är det. Men enligt Vänsterpartiets bedömning är det inte
              möjligt att utföra sitt uppdrag som riksdagsledamot på ett tillfredsställande
              sätt om man samtidigt innehar en mängd olika bisysslor.
            </seg>
            <seg n="58b29626">
              Det finns i denna kammare riksdagsledamöter som inte har några
              bisysslor över huvud taget. Det finns några få som uppbär ett
              fåtal uppdrag, och det finns ledamöter som har över 20 uppdrag
              utöver sitt förtroendemannaskap. Över 20 uppdrag, är det rimligt?
              Nej, jag anser inte det. Kan det förekomma jävssituationer? Ja,
              naturligtvis, beroende på vilka styrelser och bolag som ledamoten
              sitter i.
            </seg>
            <seg n="8d502ad3">
              Fru talman! Det finns också ledamöter som samtidigt som de har
              sitt förtroendeuppdrag förvärvsarbetar eller har tunga politiska
              poster inom kommunen eller på regional nivå. Är det rimligt? Nej,
              jag anser inte det. Är det rimligt ur demokratisynpunkt? Nej,
              det anser jag inte heller.
            </seg>
            <seg n="5fcbd526">
              I dag, fru talman, saknas ett tydligt regelverk i frågan. Det
              är upp till varje parti att utforma sina egna regler för hur det
              ska se ut, vilket naturligtvis gynnar de allra största partierna
              i den här kammaren.
            </seg>
            <seg n="e3b2c346">
              Varför, undrar jag naturligtvis, är det så enormt svårt att i
              denna kammare få igenom Vänsterpartiets förslag om ett tydligt
              regelverk för riksdagsledamöternas bisysslor? Vad beror det på
              att motståndet är så kompakt? Beror det månne på girighet? Beror
              det på att ledamoten som berörs känner sig bekräftad och betydelsefull?
              Beror det på att ingen annan kan göra det jobbet? Beror det på
              egoism?
            </seg>
            <seg n="aa799913">
              Listan kan nog göras lång. Något svar har jag inte, för de riksdagsledamöter
              som har enormt många bisysslor har inte kunnat ge mig ett trovärdigt
              svar. Men många av väljarna, många människor ute i samhället,
              säger att de kan tänka sig att det beror på girighet. Ja, så kan
              det ju faktiskt vara.
            </seg>
            <seg n="58173173">
              Vänsterpartiet vill som sagt att en utredning tillsätts för att
              få fram förslag till ett tydligt regelverk för ledamöternas möjlighet
              att acceptera bisysslor under den period som de är ledamöter i
              Sveriges riksdag.
            </seg>
            <seg n="db9f1eac">
              Om vi inte kan utforma ett tydligt regelverk får vi nog också
              acceptera att människors politikerförakt ökar. Det är inte trovärdigt
              att under ett så enormt viktigt och stort uppdrag som det är att
              vara riksdagsledamot ha en massa tidskrävande bisysslor.
            </seg>
            <seg n="db0389b3">
              Vänsterpartiet anser att det är dags att se över regelverket.
              Men som jag tidigare har tagit upp, fru talman, har Vänsterpartiet
              inte fått något stöd för vårt förslag angående bisysslor. Jag
              kan dock lova att vi ska återkomma igen och igen tills vi har
              ett regelverk som tydligt reglerar ledamöternas möjligheter att
              acceptera bisysslor.
            </seg>
            <seg n="f39bc0e0">
              Fru talman! Skam den som ger sig! Härmed yrkar jag bifall till
              reservation 1 i detta betänkande.
            </seg>
          </u>
          <note n="9a01aa3f">
            Anf. 30 ANDREAS NORLÉN (m):
          </note>
          <u who="marianne_berg_b1b256_w" xml:id="i-1b2e88ca55dceb80-0" n="6a760fab" prev="i-294909c51d0a896b-0">
            <seg n="89c9eeb0">
              Fru talman! Nog finns det mål och mening med vår färd men det
              är vägen, som är mödan värd. Så skaldade Karin Boye i en av den
              svenska litteraturens mest kända strofer.
            </seg>
            <seg n="b09fb890">
              Den här korta debatten handlar om riksdagens arbetsformer, det
              vill säga om vägen mot det mål som utgörs av riksdagens beslut.
              Den vägen är viktig och värd att ägna viss möda.
            </seg>
            <seg n="c82629b8">
              De frågor om riksdagens arbetsformer som tas upp i konstitutionsutskottets
              betänkande rör exempelvis hur riksdagen ska fungera för att ge
              ledamöterna goda förutsättningar att utföra sitt uppdrag, för
              att besluten ska beredas på bästa sätt och för att förslag ska
              kunna läggas fram på ett ändamålsenligt sätt.
            </seg>
            <seg n="0130aba1">
              Jag tänkte kommentera två frågor något utförligare. Dels är det
              förslaget om att skapa ett regelverk för riksdagsledamöternas
              möjligheter att åta sig uppdrag utöver riksdagsuppdraget, dels
              är det förslaget att resa en staty i riksdagen till minne av Fadime
              Sahindal.
            </seg>
            <seg n="4a66fcc5">
              Marianne Berg pläderar, som vi hörde nyss, för att riksdagen
              bör skapa regler för i vilken omfattning riksdagsledamöterna ska
              kunna ha uppdrag, avlönade eller oavlönade, utöver riksdagsuppdraget.
              Utskottets majoritet, det vill säga samtliga partier utom Vänsterpartiet,
              menar däremot att det i första hand är den enskilde ledamoten
              som måste avgöra i vilken utsträckning som han eller hon har möjlighet
              att inneha andra uppdrag och ändå göra en förstklassig insats
              som riksdagsledamot.
            </seg>
            <seg n="44955535">
              Ytterst ankommer det på ledamotens parti och på väljarna att
              avgöra om ledamoten har lagt ned tillräckligt mycket engagemang
              på sitt uppdrag och utifrån det ta ställning till om ledamoten
              förtjänar förnyat förtroende.
            </seg>
            <seg n="3ef279bf">
              Marianne Berg framställer det som ett problem att ledamöter gör
              saker vid sidan av riksdagsuppdraget. Jag menar tvärtom att det
              i princip är positivt. När man åtar sig att vara riksdagsledamot
              ska man självklart vara medveten om att det är ett heltidsuppdrag.
              Det finns därför alltid en gräns för hur mycket annat man kan
              göra om man ska kunna utföra sitt riksdagsuppdrag på ett förstklassigt
              sätt. Riksdagsuppdraget måste prioriteras före alla andra uppdrag.
            </seg>
            <seg n="3c1c97d6">
              Samtidigt är det mycket viktigt att man som riksdagsledamot på
              olika sätt håller kontakt med världen utanför riksdagen. Riksdagen
              ska inte vara en isolerad ö, utan ledamöterna ska ha många känselspröt
              ute i samhället och veta så mycket som möjligt om vad som sker
              utanför Helgeandsholmen. Sådana intryck kan man få på många sätt.
              Man kan till exempel vara engagerad i ideella organisationer.
              Man kan sitta i bolagsstyrelser. Man kan ha kommunala förtroendeuppdrag,
              eller man kan i viss utsträckning praktisera sitt egentliga yrke.
            </seg>
            <seg n="4ccedef6">
              I den allmänna debatten framförs ibland kritik mot att riksdagsledamöter
              har sidouppdrag. Samtidigt brukar det också påstås att politiker
              vet för lite om hur vanligt folk har det. Ett sätt att hålla kontakten
              med samhället utanför riksdagen är just att göra något vid sidan
              av riksdagsuppdraget. Det finns ett tydligt värde i att vara engagerad
              i ideell verksamhet eller näringsverksamhet vid sidan av riksdagsuppdraget.
            </seg>
            <seg n="0348d939">
              Det är också svårt att se hur detta skulle kunna regleras. Låt
              oss fundera ett kort ögonblick över hur en reglering skulle kunna
              se ut om man gick Marianne Berg till mötes.
            </seg>
            <seg n="706b80d6">
              Skulle man begränsa antalet uppdrag ledamöter får ha? Det verkar
              inte ändamålsenligt eftersom tio uppdrag som tar en timme i kvartalet
              är lika betungande som ett uppdrag som tar tio timmar i kvartalet.
            </seg>
            <seg n="9b11aed8">
              Skulle man begränsa antalet timmar som man får ägna åt annat
              än riksdagsarbete? Det låter för mig både fyrkantigt och integritetskränkande.
              Riksdagsledamöter är individer, och det finns många olika faktorer
              som kan påverka hur mycket och vad man kan göra utöver riksdagsuppdraget
              och ändå utföra sitt riksdagsuppdrag på ett förstklassigt sätt.
            </seg>
            <seg n="b02b3492">
              Om man har stor familj har man kanske mindre tid över än om man
              är ensamstående. En del har större arbetskapacitet än andra. En
              del prioriterar sitt egentliga yrke i stället för att åka på semester
              eller titta på tv på kvällarna. Det kan ingen annan än ledamoten
              själv avgöra, och en reglering skulle inte kunna övervakas utan
              integritetskränkande undersökningar.
            </seg>
            <seg n="804ef668">
              När det gäller motionen om en staty i riksdagen till minne av
              Fadime Sahindal föreslår utskottet att motionen ska avslås. Det
              är dock viktigt att framhålla att det inte innebär att utskottet
              i princip tar avstånd från idén. Däremot konstaterar utskottet
              att frågor om utsmyckning, konstverk och monument i riksdagen
              hanteras av riksdagsförvaltningen. Beslutet ska således fattas
              av riksdagsförvaltningens ledning och hör inte hemma i kammaren.
            </seg>
            <seg n="e31301dd">
              Det är emellertid viktigt att säga att Fadime Sahindal var en
              person vars minne vi har anledning att hedra. Hon visade prov
              på ett beundransvärt personligt mod när hon steg fram och talade
              om hedersrelaterat våld och förtryck, och hon ses med all rätt
              som en förebild av många människor.
            </seg>
          </u>
          <note n="597be611">
            Med detta, fru talman, yrkar jag bifall till konstitutionsutskottets
            förslag i betänkandet och avslag på motionerna.
          </note>
          <note type="speaker" n="bd0feddf">
            Anf. 31 MARIANNE BERG (v) replik:
          </note>
          <u who="marianne_berg_b1b256_w" xml:id="i-294909c51d0a896b-1" n="6a760fab" next="i-1b2e88ca55dceb80-1">
            <seg n="1c68624d">
              Fru talman! I sitt anförande tog Andreas Norlén upp att vi ska
              vara ute i samhället och att jag skulle se det som ett problem
              om jag lämnade denna kammare. Vad är det för tolkning? Jag är
              ute och besöker organisationer, träffar folk på gatan och föreläser
              i skolor. Jag är ute hur mycket som helst, naturligtvis mest i
              min hemkommun Malmö. Dessa uppdrag är inte arvoderade, så min
              undran är: Ska inte allt det jag gör ingå i riksdagsuppdraget?
              I riksdagsuppdraget ingår ju att hålla kontakten med väljare på
              alla olika plan i samhället.
            </seg>
            <seg n="0766abfc">
              Det jag vill att vi i riksdagen ska se över är regelverket för
              acceptansen av bisysslor. Om man har fler än 20 olika uppdrag,
              tunga poster i bankstyrelser och andra bolag jag kan mycket väl
              tänka mig att man träffar sina väljare i de grupperna, naturligtvis
              kan det vara så är det då korrekt att man utöver 55 000 kronor
              i månaden ska kunna få arvoden på över 1 miljon samtidigt som
              man har ett uppdrag som riksdagsledamot, ett uppdrag som gäller
              365 dagar om året, 24 timmar om dygnet? Då handlar det inte om
              ifall jag väljer att titta på tv eller inte. Om jag väljer bort
              det är jag väl ute och träffar mina väljare. Jag är dock arvoderad.
            </seg>
            <seg n="f88b7c2d">
              Vad beror det på att en del riksdagsledamöter tagit på sig så
              många uppdrag som arvoderas så högt? Kan jag få höra något om
              vad det beror på att man tagit på sig dessa uppdrag? Beror det
              på att de är arvoderade eller på vad?
            </seg>
          </u>
          <note n="ae5398f7">
            Anf. 32 ANDREAS NORLÉN (m) replik:
          </note>
          <u who="marianne_berg_b1b256_w" xml:id="i-1b2e88ca55dceb80-1" n="6a760fab" prev="i-294909c51d0a896b-1">
            <seg n="be2f1273">
              Fru talman! Marianne Berg anstränger sig hårt för att misstänkliggöra
              de ledamöter som har uppdrag vid sidan av riksdagsuppdraget. Självklart
              ingår det i riksdagsuppdraget att träffa människor i olika delar
              av samhället och i olika sammanhang. Jag liksom Marianne Berg
              och alla andra ledamöter är ofta ute på studiebesök, vid föreningsmöten
              och andra sammanhang och träffar människor för att diskutera olika
              samhällsfrågor och samhällsproblem. Det är självfallet en del
              av uppdraget.
            </seg>
            <seg n="a1430902">
              Det jag vänder mig mot är bilden att om man åtar sig ett uppdrag,
              i ett bolags styrelse, i en kommun eller i en ideell organisation,
              skulle det vara principiellt fel, eller i alla fall problematiskt,
              när man på det sättet får en inblick i en annan verksamhet än
              den i riksdagen. Det är en sak att göra studiebesök på ett vårdboende.
              Det är en helt annan sak att under sin semester ägna en månad
              åt att arbeta vid det vårdboende där man kanske tjänstgjorde innan
              man kom in i riksdagen.
            </seg>
            <seg n="3467f052">
              Det är en sak att göra studiebesök på ett företag och få en föredragning
              med powerpointbilder av styrelsens ordförande eller något sådant.
              Det är en helt annan sak att vara med i styrelsearbetet och följa
              de löpande diskussionerna när det gäller hur man vid företaget
              ser på samhället och den förda politiken samt vilka beslut som
              fattas långsiktigt och kortsiktigt för att utveckla företaget.
              Därmed kan man också spela en roll i näringslivet vilket ger en
              mycket djupare inblick i en verksamhet.
            </seg>
            <seg n="307932fa">
              Jag skulle vilja fråga Marianne Berg om det är fel om jag som
              riksdagsledamot går in i styrelsen för Amnesty, är med i Röda
              Korset och lägger en del av min fritid där, oavsett om det är
              arvoderat eller inte. Vad är det för fel med att skaffa sig erfarenheter
              från olika delar av samhället utöver det som man gör inom ramen
              för sitt riksdagsuppdrag?
            </seg>
          </u>
          <note type="speaker" n="d87f754f">
            Anf. 33 MARIANNE BERG (v) replik:
          </note>
          <u who="marianne_berg_b1b256_w" xml:id="i-294909c51d0a896b-2" n="6a760fab" next="i-1b2e88ca55dceb80-2">
            <seg n="142b5137">
              Fru talman! Misstänkliggör, säger Andreas Norlén att jag gör,
              när man fullföljer sitt uppdrag som riksdagsledamot och träffar
              väljare. Nej, det gör jag inte. Vi är ute mer eller mindre och
              träffar väljare, men det beror också på partiernas storlek hur
              mycket man kan ta på sig.
            </seg>
            <seg n="93c40449">
              Nya moderaterna har 97 folkvalda i denna församling, varav det
              stora flertalet har tagit på sig många uppdrag utanför som är
              arvoderade. Det jag vill ha är ett regelverk för en acceptans,
              alltså hur många uppdrag man kan ta på sig. Det är klart att vi
              finns ute i samhället. Det säger sig självt. Jag har en bakgrund
              inom socialförvaltningen och jag träffar olika människor och besöker
              organisationer. Men var går gränsen? Ska inte alla våra uppdrag
              ingå i det arvode vi har, 55 000 kronor i månaden? Är det acceptabelt
              att man som riksdagsledamot inbringar från 1 till över 2 miljoner
              extra per år, utöver arvodet? Ska inte alla uppdrag, att träffa
              väljare och annat, ingå i det arvode vi har?
            </seg>
            <seg n="95973e46">
              Andreas Norlén talar om den tid det går åt till detta. Om man,
              som jag sade tidigare, har fler än 20 tunga poster i exempelvis
              olika styrelser är det förstås oerhört tidskrävande. Då blir riksdagsuppdraget
              bara en bisyssla till det man gör utanför.
            </seg>
            <seg n="ce434df7">
              Jag har inte fått något svar på frågan vad det beror på att många
              av kammarens ledamöter tar på sig just sådana uppdrag, utanför
              riksdagen, som är arvoderade. Beror det på girighet? Beror det
              på att man tycker att man själv kan allting bäst och inte vill
              ge plats åt någon annan? Beror det på egoism? Eller vad beror
              det på? Jag har inte fått något svar på det.
            </seg>
          </u>
          <note n="682d4be0">
            Anf. 34 ANDREAS NORLÉN (m) replik:
          </note>
          <u who="marianne_berg_b1b256_w" xml:id="i-1b2e88ca55dceb80-2" n="6a760fab" prev="i-294909c51d0a896b-2">
            <seg n="530d59dc">
              Fru talman! Självklart finns det, som jag sade i mitt anförande,
              en gräns för hur många uppdrag man kan ha och hur mycket tid man
              kan lägga på dem och ändå utföra uppdraget förstklassigt. Om man
              har ett uppdrag som riksdagsledamot kommer det självklart i första
              hand. Det måste komma i första hand, före andra uppdrag som man
              kan tänkas ha. Det är ingen tvekan om den saken. Det kan säkert
              finnas en och annan ledamot i denna kammare som borde tänka över
              sitt sätt att disponera sin tid och sitt sätt att fullgöra sitt
              uppdrag för Sveriges folk. Men det måste vara en fråga för ledamoten
              och hans eller hennes parti och redovisas för väljarna.
            </seg>
            <seg n="999a164a">
              Det finns ett register i riksdagen där man ska uppge vilka uppdrag
              man har utöver riksdagsuppdraget. På så sätt kan var och en, journalister
              och andra, granska vad de olika riksdagsledamöterna gör vid sidan
              av sitt riksdagsuppdrag och ställa frågor om hur detta påverkar
              möjligheten att fullgöra uppdraget.
            </seg>
            <seg n="c5ed7d45">
              Jag vänder mig mot angreppet som går ut på att bara för att ett
              uppdrag är förknippat med ett arvode är det därmed också misstänkt.
              Jag ställde frågan om det är lika fel att engagera sig i Röda
              Korset eller Amnesty men fick inget svar av Marianne Berg. Här
              känner jag att jantelagen gör sig påmind.
            </seg>
            <seg n="d93cd87e">
              Bara för att man har en viss kompetens som innebär att man har
              förmågan att utföra ett uppdrag i en bolagsstyrelse, på ett universitet
              eller i något annat sammanhang, eller för den delen arvoderas
              av en ideell organisation, skulle det vara fel eller någonting
              fult. Jag kan inte se det på det sättet, utan jag menar att det
              väl är utmärkt om man har en kompetens som andra vill få del av
              och man får möjlighet att delge andra den samtidigt som man lär
              sig och får inblick i en verksamhet som man annars kanske inte
              hade lärt känna. Jag kan inte se det som ett problem.
            </seg>
            <seg n="d40967b3">
              Det är dock viktigt att slå fast att uppdraget som riksdagsledamot
              är ett heltidsuppdrag, och det ska man utföra på ett förtjänstfullt
              och förstklassigt sätt. Sedan måste det vara upp till varje ledamot
              att ytterst avgöra var gränsen går.
            </seg>
          </u>
          <note type="speaker" n="576289d3">
            Anf. 35 ULF HOLM (mp):
          </note>
          <u who="ulf_holm_07a505_w" xml:id="i-fac190dd78f5e533-3" n="e3197901">
            <seg n="b538c291">
              Fru talman! Det finns två punkter i detta ärende som jag skulle
              vilja ta upp, dels en motion jag väckt om bisysslor, dels att
              vi helt vill avskaffa den allmänna motionstiden då jag väckte
              min motion. Det hänger ihop.
            </seg>
            <seg n="f2447133">
              Motionen gäller alltså bisysslor. Jag tycker att det hela är
              lite problematiskt. Jag har suttit i riksdagen sedan 2002, och
              det har vid ett flertal tillfällen hänt att ledamöter och då talar
              jag inte om bisysslor som ett litet styrelseuppdrag medverkat
              i rättegångar i större kända mål i Sverige. Det har varit på heltid
              under veckor och månader. Det finns ledamöter som har haft skådespelarkarriärer
              och spelat in filmer under flera månader och ändå tjänstgjort
              som riksdagsledamot.
            </seg>
            <seg n="63d30cd0">
              Jag tycker att det är problematiskt. Jag tycker att de ledamöterna
              åtminstone bör begära tjänstledigt från riksdagen och att man
              inte ska få ta ett uppdrag utan att plocka in en ersättare. Det
              är få ledamöter som utnyttjar det, utan de väljer att behålla
              arvodet som riksdagsledamot samtidigt som de gör någonting annat.
              Jag tycker att det är problematiskt, därför att det skadar riksdagens
              trovärdighet.
            </seg>
            <seg n="cf3f8221">
              Jag moraliserar inte om att vi ska förbjuda folk att ha styrelseuppdrag,
              göra någonting vid sidan om eller göra ett inhopp på sin gamla
              arbetsplats en månad eller en vecka under sommaruppehållet jag
              bryr mig ärligt talat inte, fru talman. Men det är när man sätter
              det här i system och samtidigt plockar ut arvodet som jag anser
              att det blir ett problem, och det måste man göra någonting åt.
            </seg>
            <seg n="0ca4bb5a">
              Regelverken lever kvar sedan den tid då riksdagen hade tre fyra
              månaders sommaruppehåll. Men så ser det inte ut i riksdagen i
              dag. Vi har i princip sex veckors plenifri tid här. Sedan har
              vi chansen att ställa interpellationer och kan arbeta som vanligt.
              Det ställer också, som jag ser det, krav på att riksdagens arbetsformer
              kanske borde uppdateras i dessa delar. Jag har inte det exakta
              svaret, men jag tycker att man bör titta över regelverket för
              att se till att det stämmer bättre överens. Man kanske också ska
              vara generösare med att ge riksdagsledamöter tjänstledighet för
              att göra någonting annat, för såvitt jag vet utnyttjas inte den
              möjligheten särskilt ofta.
            </seg>
            <seg n="f50ba9d8">
              Den andra frågan gäller det motionsinstitut som vi har i riksdagen,
              där vi under tre veckor på hösten sliter som vargar och ska skicka
              in så många motioner som möjligt på så kort tid som möjligt om
              man inte hinner kan man kopiera motionerna från förra året. Det
              är inget bra system, och det är dags att skrota det. Jag tycker
              att det ska vara allmän motionstid året runt. Jag tror att det
              hade varit självsanerande och att det hade betytt att utskotten
              behandlat motionerna på ett bättre sätt och att de varit bättre
              skrivna.
            </seg>
            <seg n="6307403e">
              Nu finns det en utredning på gång som häromveckan presenterade
              resultatet av vad vi riksdagsledamöter själva tycker. Av dem som
              svarade på den enkäten var det en stor majoritet av oss riksdagsledamöter
              som var inne på att vi bör avskaffa den allmänna motionstiden
              på hösten. Jag hoppas att vi kommer till den slutsatsen lite längre
              fram, om ni inte väljer att bifalla Miljöpartiets reservation
              i frågan. Men jag kommer inte själv att yrka bifall till den,
              så den möjligheten finns inte. Jag hoppas att vi nästa mandatperiod
              slipper den allmänna motionstiden det skulle vara väldigt bra
              för riksdagen.
            </seg>
          </u>
          <note type="speaker" n="53d9dc05">
            Anf. 36 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-a4370a3228ed4c03-0" n="999fc625">
            <seg n="9475e829">
              Fru talman! Jag har också några synpunkter som rör vad vi gör
              här i riksdagen och vad vi kanske borde göra i stället.
            </seg>
            <seg n="b8d973e7">
              Vad ska vi göra? Ja, om den saken är vi nog inte helt överens.
              En ledtråd skulle möjligtvis kunna vara att titta på vad grundlagen
              säger att vi ska göra. Det är att vi ska lagstifta, kontrollera
              regeringen och besluta om budget. Punkt slut sedan sägs ingenting
              mer. Det sägs ingenting om att vi ska besöka valkretsar och liknande.
              Lagstifta, kontrollera regeringen och besluta om budget allt därutöver
              är någonting som vi själva gör därför att vi vill göra oss valbara
              en period till och ska kunna fullgöra just de grundläggande funktionerna
              på ett korrekt sätt.
            </seg>
            <seg n="a1ddd74c">
              Vad gör vi då? Ja, vi gör förstås det vi ska göra: Vi lagstiftar,
              vi kontrollerar regeringen och vi beslutar om budget. Men vi gör
              det kanske inte med den intensitet och på det sätt vi borde göra.
              I stället har vi kommit att använda lite väl mycket tid till saker
              som vi inte borde göra. Just en sådan aktivitet har redan nämnts
              tidigare i debatten, och det handlar om det enskilda motionsskrivandet.
            </seg>
            <seg n="e13a0766">
              Fru talman! För närvarande ligger de enskilda motionerna på ungefär
              4 000 per år. Det är 4 000 enskilda motioner per år som utskotten
              ska behandla och som vi sedan i denna kammare ska diskutera och
              besluta om. Men den sysslan är till stora delar skäligen meningslös.
              Även om kammaren skulle vara aldrig så enig i synen på en enskild
              motion och det skulle vara enhällighet om ett tillkännagivande
              finns det inga garantier någonstans att regeringen verkligen gör
              på det vis som riksdagen har sagt. Så är den svenska grundlagen
              utformad.
            </seg>
            <seg n="919e3624">
              De enskilda motionerna tar oerhört mycket tid och kommer också
              att innebära att vi lägger för lite tid på det vi borde göra,
              det vill säga ägna oss åt lagstiftningsarbete och kontrollarbete.
              Jag menar att det vore rimligt om vi styrde om våra aktiviteter
              i denna kammare till att handla om det som är de grundläggande
              sakerna.
            </seg>
            <seg n="635a7713">
              Låt mig då peka på några aktiviteter som får för lite uppmärksamhet
              och som vi borde ägna oss mer åt.
            </seg>
            <seg n="fef11960">
              Det första är EU-frågorna. En stor del av de propositioner som
              kommer från regeringen i dag och en stor del av lagstiftningsarbetet
              handlar om att implementera EU-beslut. Men för att vi i Sverige
              ska vara en ordentlig kraft i EU-arbetet måste riksdagen vara
              med på ett mycket tidigare stadium än vad som är fallet i dag,
              och vi måste frigöra tid och kraft från enskilda motioner till
              att det handlar mycket mer om EU-arbetet.
            </seg>
            <seg n="cdb2b944">
              En annan fråga som är problematisk handlar om motionstiden för
              regeringens propositioner. Regeringen har alla resurser i världen
              för att ta fram sina propositioner. Vi har 15 dagar på oss i riksdagen.
              Det är fullständigt orimligt att läsa propositionerna, förstå
              dem och kunna formulera några förnuftiga och rimliga kommentarer
              med anledning av propositionerna. Särskilt tydligt är detta med
              budgetpropositionen, som väger åtskilliga kilo och omfattar tiotusentals
              sidor. Det finns ingen chans att riksdagen kan göra ett ordentligt
              arbete, utan det blir lite överslätande och fluffigt i största
              allmänhet.
            </seg>
            <seg n="718eacb4">
              Därför vore det naturligtvis bra om man som regel införde att
              motionstiden förlängs från 15 dagar till en månad ett minimum
              så att vi verkligen på ett mer seriöst sätt kan göra det vi bör
              göra.
            </seg>
            <seg n="f19c14e8">
              Detta är några enkla förslag som jag har motionerat om tidigare
              och som jag tycker att det är tråkigt att riksdagen inte vill
              bifalla.
            </seg>
            <seg n="9e938bbc">
              Fru talman! Det här är en fråga som är oerhört viktig frågan
              om riksdagens arbetsformer. Det är bra att vi har en debatt här,
              men det var bara fyra namn på talarlistan. Jag undrar i mitt stilla
              sinne: Var är alla övriga av de 349 ledamöterna? Varför deltar
              man inte i denna debatt?
            </seg>
          </u>
          <note n="67245a7c">
            Överläggningen var härmed avslutad.
          </note>
          <note n="d83635d0">
            7 § Patientnämnderna begränsning av sekretessbrytande bestämmelse
          </note>
          <note n="075b4f31">
            Föredrogs
          </note>
          <note type="speaker" n="f01bb104">
            Anf. 37 MARGARETA CEDERFELT (m):
          </note>
          <u who="margareta_cederfelt_e14630_w" xml:id="i-b0628311561533da-7" n="2f65e29a">
            <seg n="fdee6835">
              Fru talman! Jag börjar med att yrka bifall till det enhälliga
              förslaget i betänkandet.
            </seg>
            <seg n="215a9b03">
              Jag ska säga några ord om propositionen. Jag tycker att det är
              en oerhört angelägen proposition. Den handlar just om hur patienten
              faktiskt ska stärkas inom vården.
            </seg>
            <seg n="98fdc51a">
              Patienten är en utsatt person, en person som söker hjälp inom
              hälso- och sjukvården. Många patienter har dessutom svårt att
              hitta rätt, svårt att ta sig fram inom vården. En hel del patienter
              känner också oro efter de besked som har meddelats från hälso-
              och sjukvårdspersonalen och vill gärna kunna diskutera med någon
              annan person inom någon annan instans som har kunskap men förstås
              också sekretess. Det är precis detta som ärendet handlar om.
            </seg>
            <seg n="e51a0198">
              Det innebär, enligt detta förslag, att personuppgifter som har
              lämnats i en patientnämnd inte ska kunna föras vidare utan att
              en sekretessprövning har gjorts. Därmed stärks de facto patientnämnden
              och ytterst patientens ställning.
            </seg>
          </u>
          <note n="f57fcdc6">
            Med detta, fru talman, yrkar jag bifall till det enhälliga förslaget
            i betänkandet.
          </note>
          <note n="67245a7c">
            Överläggningen var härmed avslutad.
          </note>
          <note n="c0e81728">
            8 § Fastighetsrätt
          </note>
          <note n="075b4f31">
            Föredrogs
          </note>
          <note type="speaker" n="d8ce35f1">
            Anf. 38 CARINA MOBERG (s):
          </note>
          <note n="6dc4afb8">
            Fru talman! Dagens betänkande, CU10 Fastighetsrätt , behandlar
            alla de 35 motioner från allmänna motionstiden 2009 som gäller
            fastighetsrättsliga frågor.
          </note>
          <u who="carina_moberg_2919c8_w" xml:id="i-6ce862a0389a2d42-0" n="331d88a3">
            <seg n="63bd2340">
              Att köpa eller bygga ett hus eller en fastighet är för många
              av oss ett stort åtagande. Det är ett åtagande som är förenat
              med många funderingar och noggranna överväganden. När man står
              i begrepp att göra sitt livs största affär, att köpa bostad, känns
              tillvaron ofta svåröverskådlig och ganska ensam. För att underlätta
              denna situation och undvika onödiga missöden krävs ett modernt
              regelverk och en adekvat lagstiftning. Här har vi som politiker
              ett ansvar att se till att nödvändiga förändringar kommer till
              stånd utan fördröjningar.
            </seg>
            <seg n="47f79d96">
              För några veckor sedan träffade jag företrädare för Mäklarsamfundet
              för att diskutera behovet av en förändrad fastighetsmäklarlag.
              Man underströk det olyckliga i att arbetet inte kommit längre
              trots sedan länge färdigt utredningsmaterial och ett tydligt budskap
              från Sveriges riksdag i form av ett tillkännagivande.
            </seg>
            <seg n="0a11e284">
              Undersökningar från Fastighetsmäklarnämnden visar att konsumenterna
              har dålig kunskap om sina skyldigheter och rättigheter i samband
              med bostadsaffärer förmedlade av fastighetsmäklare.
            </seg>
            <seg n="61cf9ead">
              När branschen väntat länge på förändringar sker en självanpassning,
              och till slut tappas kunskapen om vad som verkligen gäller bort.
              Det bidrar inte till tydlighet och goda förutsättningar för bostadskonsumenten,
              men det ökar risken för att bostadsaffären ska bli mindre lyckad.
            </seg>
            <seg n="8f8a09e3">
              Vi resonerade också om utbildningsnivån hos landets mäklare,
              och ska man tro Mäklarsamfundet måste bilden nyanseras en aning.
              Exempelvis finns det ingen direkt koppling mellan mäklare som
              har begått misstag som lett till reprimand och utbildningsnivå.
              På många håll i landet är de mäklare som har varit i branschen
              länge, är kända på orten, skickliga i att hantera människors önskemål
              och som efterfrågas allra mest inte alltid de med högst och längst
              utbildning. Det är en viktig information att ha med i det fortsatta
              arbetet.
            </seg>
            <seg n="4b6d8588">
              Vi har i civilutskottet valt att behandla relativt många motioner
              förenklat. Det innebär att vi är överens om att det inte har hänt
              något i frågorna sedan utskottet behandlade dem senast och att
              vi står fast vid våra tidigare ställningstaganden och avstår från
              att upprepa debatten.
            </seg>
            <seg n="a84d546a">
              Låt mig bara säga vad gäller tomträttsfrågorna och situationen
              för bostadsarrendator, framför allt i våra skärgårdsområden, att
              även om det inte har hänt något nytt i Regeringskansliet eller
              när det gäller uppfattningen hos den borgerliga majoriteten i
              Sveriges riksdag händer det dessvärre saker på flera håll i landet
              som gör att människors boendesituation förändras och till och
              med försämras.
            </seg>
            <seg n="ade771fe">
              För den enskilde har tomträtten blivit en otrygg upplåtelseform
              med ibland flera hundra procents prisökning mellan åren. Det är
              inte en rimlig bostadspolitik. Vi socialdemokrater vill öka människors
              möjlighet att välja den bostad som passar hushållet bäst, och
              vi anser att alla ska ha rätt till förutsägbara rimliga hyror
              och trygghet i sitt boende. Vi kan inte fortsätta med 52 olika
              modeller i lika många kommuner eller avfolka skärgården från fastboende.
            </seg>
            <seg n="b276ca69">
              Fru talman! Under denna mandatperiod har 100 000 förlorat sitt
              arbete och gått ut i arbetslöshet, och Socialstyrelsen rapporterar
              att kostnaderna för ekonomiskt bistånd ökade i över 90 procent
              av landets kommuner förra året. De flesta bedömare räknar med
              att räntan kommer att stiga i slutet av sommaren eller under tidig
              höst.
            </seg>
            <seg n="2e800b16">
              I skenet av detta ska rapporteringen om ständigt stigande bostadspriser
              bedömas. Stigande bostadspriser är detsamma som växande bostadslån.
              Bara under det senaste året ökade skulderna med 8 procent. Senast
              nu på morgonen kunde vi ta del av Bostadskreditnämndens oro, och
              ordet bostadsbubbla nämns igen.
            </seg>
            <seg n="c3df0ac9">
              Inte minst anmärkningsvärd är situationen i Helsingfors där bostadspriserna
              har stigit med 2 procent bara de senaste månaderna. Kvadratmeterpriset
              ligger på 55 000 kronor. Enligt färsk statistik från SCB är snittpriset
              för en villa i Helsingforss län 3,6 miljoner kronor, vilket är
              en ökning med 13 procent sedan förra mätningen. Det säger sig
              självt att det kan bli problem för de allra mest högbelånade hushållen
              eller för hushåll där familjeinkomsten sjunker till följd av sjukdom
              eller arbetslöshet. Jag känner mig oroad över detta.
            </seg>
            <seg n="f27c2cde">
              Fru talman! Det måste byggas fler bostäder, och inte minst hyresbostäder,
              då det dämpar efterfrågetrycket och leder till en lugnare prisutveckling.
              Att marknaden inte klarar av detta har vi sett tillräckligt mycket
              av de senaste decennierna för att kunna konstatera att här krävs
              ett ökat samhällsengagemang. Vi har nu den lägsta nivån på bostadsbyggandet
              på tio år, och det duger inte. Sverige behöver en ny regering
              och en ny politik.
            </seg>
            <seg n="1cb3a38e">
              Vi socialdemokrater har tillsammans med Vänsterpartiet och Miljöpartiet
              lagt grunden för en rödgrön bostadspolitik. Arbetet med att utforma
              detaljerade förslag pågår. De gemensamma reservationerna i betänkandet
              ska ses som ett led i det.
            </seg>
            <seg n="5354d61a">
              Fru talman! De frågor vi i dag debatterar är en del av bostadspolitiken
              och dess villkor. Såväl fastighetsmäklarlagen som tomträttslagstiftningen
              inklusive bostadsarrendatorernas villkor är viktiga i sammanhanget.
              Vi behöver handla nu för att förbättra förutsättningarna för en
              fungerande bostadsmarknad. Jag yrkar därför bifall till reservationerna
              1 och 2.
            </seg>
          </u>
          <note type="speaker" n="77503d75">
            Anf. 39 EGON FRID (v):
          </note>
          <u who="egon_frid_809d5c_w" xml:id="i-7514ee3c528f6117-0" n="5ef09556">
            <seg n="295e2ff2">
              Fru talman! Detta betänkande om fastighetsrättsliga frågor symboliserar
              med all tydlighet att bostadsmarknaden är en marknad och bostaden
              en kapitaliserad vara och produkt. Vi i Vänsterpartiet och vi
              rödgröna vill att alla människor, inte bara de med särskilt goda
              ekonomiska förutsättningar, ska ha möjlighet att leva i bra bostäder
              till rimliga kostnader i en trygg och attraktiv boendemiljö.
            </seg>
            <seg n="ea778475">
              Vi från oppositionen har reservationer om fastighetsmäklarlagen
              som berör fastighetsmäklarnas ansvar på bostadsmarknaden och om
              bostadsarrende som berör hur marknaden har skapat en otrygghet
              för bostadsarrendatorer. Vi anser att de bostadspolitiska målen
              och de bostadspolitiska verktygen behöver utvecklas och förbättras
              detta för att trygga bostadsförsörjningen och skapa rättvisa mellan
              våra olika upplåtelseformer och olika sätt att bo.
            </seg>
            <seg n="490f63ac">
              Fru talman! Jag vill yrka bifall till vår gemensamma reservation
              nr 1, men naturligtvis står jag och Vänsterpartiet även bakom
              den gemensamma reservationen nr 2.
            </seg>
            <seg n="b03d001c">
              Sveriges alla fastigheter utgör ca 60 procent av landets förmögenhet.
              Få ting är därför så viktiga som att dessa fastigheter förvaltas,
              undersöks, beskrivs, säljs och köps i enlighet med vetenskap och
              beprövad erfarenhet.
            </seg>
            <seg n="5f173786">
              Den nuvarande ekonomiska krisen har blottlagt avsevärda brister
              hos många av landets fastighetsmäklare. Det finns ingen annan
              typ av konsulter där skillnaden är större mellan vad konsumenterna
              vill ha och vad konsulten levererar. Det beror på att branschen
              fortfarande till stor del befolkas av mäklare med bristande utbildning
              och kvalitet som riskerar att vilseleda konsumenterna. Korrekta
              objektsbeskrivningar kan endast skrivas av den som har rätt kompetens
              för uppdraget . Därför bör fastighetsmäklarna ha adekvat utbildning.
            </seg>
            <seg n="6cedb092">
              Betänkandet Fastighetsmäklaren och konsumenten, SOU 2008:6, ledde
              inte till att regeringen vidtog några åtgärder, och det lagförslag
              som nu preliminärt föreligger bortser från flera av riksdagens
              tillkännagivanden under åren.
            </seg>
            <seg n="1f7595a5">
              Den nuvarande ekonomiska krisen, den nuvarande alliansregeringen
              och den nuvarande bostadspolitiken har även blottlagt hur vi som
              hyresgäster, bostadsrättshavare, bostadskonsumenter, eller vad
              vi nu är på bostadsmarknaden, är beroende av att känna en stor
              tillit till fastighetsmäklarna och deras tjänster. Det finns nu
              och tidigare en kritik mot fastighetsmäklarna, Fastighetsmäklarnämndens
              sätt att bedriva sin verksamhet och utbildningsnivån inom fastighetsmäklarbranschen.
              Tar vi till oss denna kritik innebär detta att vi tror på en mer
              likvärdig utbildning för att upprätthålla en god beprövad erfarenhet
              hos mäklarna.
            </seg>
            <seg n="4e293493">
              Vi vill att Fastighetsmäklarnämndens möjligheter till en effektiv
              tillsynsverksamhet utökas och att nämnden med stöd i lagen får
              rätt att utöva tillsyn över fastighetsmäklarna. Denna diskussion
              handlar om och berör de etiska reglerna och den beroendeställning
              som många människor hamnar i i relation till fastighetsmäklarna.
              Vi måste lyfta denna diskussion och kräva av branschen att säkerställa
              kvaliteten, tilliten, en god etik, god kompetens och beprövad
              erfarenhet inom sin verksamhet.
            </seg>
            <seg n="81ccf618">
              Riksdagens tidigare tillkännagivande och reservationen i dagens
              betänkande vill hjälpa till att förbättra tilltron till fastighetsmäklarbranschen.
              En mer likvärdig högskoleutbildning kan inte vara att begära för
              mycket för ett så viktigt arbete och en så viktig tjänst som mäklarens.
            </seg>
            <seg n="88180d93">
              Två tidigare tillkännagivanden har gjorts av riksdagen, vilket
              bör tyda på en bred uppslutning från samtliga riksdagspartier
              bakom önskemål om förbättringar inom fastighetsmäklarbranschen.
              Dessa tillkännagivanden återspeglar utan minsta tvekan även konsumenternas
              önskemål.
            </seg>
            <seg n="8ee6e1b2">
              De 4 611 advokater och 6 313 registrerade fastighetsmäklare som
              fanns i Sverige den 1 september 2009 delar på marknaden för att
              få bedriva fastighetsförmedling. Detta talar starkt för att nästan
              identiska lagregler och etiska regler ska gälla såväl för fastighetsmäklare
              som för advokater. Därför anser jag att i allt väsentligt ska
              samma lagstiftning samt etiska regler gälla för fastighetsmäklare
              som för advokater så att kvaliteten och tryggheten för konsumenten
              i varje utförd fastighetsförmedling säkerställs.
            </seg>
          </u>
          <note n="fcab416f">
            Jag yrkar bifall till reservation 1.
          </note>
          <note type="speaker" n="3a3179ea">
            Anf. 40 JAN LINDHOLM (mp):
          </note>
          <u who="jan_lindholm_e5f198_w" xml:id="i-2c465cc5fd7fe54b-0" n="c59bb82a" next="i-6bd8e1a66282cfa6-0">
            <seg n="6c52587d">
              Fru talman! Civilutskottets betänkande 10 om fastighetsrätt tar
              upp frågor om regler för fastighetsmäklare, arrenden, lagfartskapningar,
              ledningsrätter och ytterligare ett antal frågor.
            </seg>
            <seg n="eb6e6889">
              I betänkandet avstyrks också, som redan har sagts, genom förenklad
              behandling ett antal förslag som vi har behandlat tidigare under
              mandatperioden. Bland de förslag som har avstyrkts med förenklad
              behandling finns bland annat några förslag från Miljöpartiet,
              till exempel ett förslag om expropriering och ett om att utreda
              bo- och brukarplikt för jordbruksfastigheter, som vi i och för
              sig tycker är viktiga frågor men som vi har fört fram tidigare.
            </seg>
          </u>
          <note n="5e9a25f1">
            Den samlade rödgröna oppositionen har två gemensamma reservationer
            i betänkandet, vilket också påpekats av de två föregående talarna,
            och jag yrkar därför, fru talman, bifall till reservationerna
            1 och 2.
          </note>
          <u who="jan_lindholm_e5f198_w" xml:id="i-6bd8e1a66282cfa6-0" n="c59bb82a" prev="i-2c465cc5fd7fe54b-0">
            <seg n="240946cd">
              Förmodligen är det så att det inte finns någon annan situation
              där den enskilde konsumenten är så utsatt och tar så stora risker
              som när han eller hon köper en bostad. Det gäller oavsett om det
              handlar om köp av en bostadsrätt, den nya formen ägarlägenhet
              eller om det är en enskild fastighet. Det spelar ingen roll om
              den står på en tomträtt eller om den står på en enskild tomt.
              Det är ett vågspel.
            </seg>
            <seg n="e19c49e3">
              I värsta fall har köparen blivit ägare till en kapad fastighet.
              Då riskerar han årslånga processer med den ursprungliga ägaren.
              I sämsta fall kan det vara så att säljaren över huvud taget inte
              existerar när verkligheten väl uppdagas för köparen. Men så är
              det naturligtvis inte så ofta. För det mesta fungerar säkert allting
              perfekt. Då är både säljare och köpare nöjda och tycker att de
              har gjort en strålande affär. Några överraskningar dyker inte
              heller upp för någon av dem efteråt. Så här borde det naturligtvis
              alltid vara, men tyvärr fungerar inte allting alltid perfekt.
            </seg>
            <seg n="abdbdaa9">
              Bostadsköp är normalt den största affär som de flesta av oss
              medborgare i samhället någonsin gör i livet och samtidigt en affär
              som det är väldigt svårt att träna på att göra, eftersom det är
              svårt att börja i liten skala. Det är svårt att köpa en bostad
              bit för bit.
            </seg>
            <seg n="5fe290a8">
              Det är faktiskt också ganska svårt att utvärdera vad det är man
              har köpt. Ofta tar det för många ett antal år innan man fullt
              ut inser vad det är man har köpt. Och det är inte självklart att
              redan den första vintern levererar så mycket snö att husets alla
              tekniska egenskaper blir provade eller att den första sommaren
              bjuder på den där våldsamma hettan som gör att man inser att ett
              hus utan markiser inte går att bo i under sommarhalvåret. Ibland
              kan det till och med vara så att en förändrad ränta eller höjda
              energipriser och en ny VA- eller renhållningstaxa verkar komma
              som en överraskning för dem som har köpt en bostad efter att tidigare
              ha varit hyresgäster.
            </seg>
            <seg n="e300312c">
              Det borde inte vara nödvändigt att anlita erfarna vänner och
              bekanta, kanske föräldrar eller att köpa en tjänst av ett besiktningsföretag
              för att kunna känna sig säker på att man inte har köpt grisen
              i säcken eller står med svartepetter. Man borde inte när man ska
              låna pengar behöva be bankens jurister granska de köpehandlingar
              som har upprättats hos fastighetsmäklaren. Men många som har haft
              oturen och tidigare köpt just den där grisen i säcken upplever
              faktiskt situationen så, tror jag.
            </seg>
            <seg n="7f09e56a">
              De flesta köper inte heller så många bostäder under sin livstid.
              Gör de det går det oftast väldigt många år mellan de där köpen.
              Proffs på att köpa fastigheter blir de flesta faktiskt aldrig.
            </seg>
            <seg n="3f294d45">
              Det är rätt stora skillnader också mellan att köpa en bostadsrätt,
              en ägarlägenhet eller en villa. Att köpa en villa på landet innebär
              även att man kanske måste förstå innebörden av ett stort antal
              samfälligheter och vad ett antal servitut innebär. Att köpa en
              bostad centralt belägen inne i ett samhälle kan innebära andra
              åtaganden men också många rättigheter som det inte alltid är så
              lätt att förstå sig på.
            </seg>
            <seg n="47c92f09">
              Vad innebär de där gemensamhetslösningarna som vi ännu inte har
              sett så mycket av men som naturligtvis måste komma knutna till
              ägarlägenheterna och hur är det egentligen med bostadsrättsföreningens
              ekonomi? Några har naturligtvis yrkeskunskaper som underlättar
              för dem att tränga in i den typen av frågeställningar och som
              också gör det enklare för dem att förstå vad det är som är nödvändigt
              att förstå när man tar steget att bli ägare av en bostad. Men
              för många är det tyvärr så att mycket faller på plats först när
              verkligheten är där. Kunskapen kommer för många nyblivna fastighetsägare
              så att säga i takt med de egna erfarenheterna.
            </seg>
            <seg n="04577a49">
              Fru talman förstår säkert att jag med detta vill säga att mäklaren
              spelar en väldigt viktig roll. Det är ju viktigt för både säljaren
              och köparen att mäklaren har kunskaper om allt det som hänger
              ihop med försäljning och köp av en bostad och att mäklaren dessutom
              är en god pedagog som har förmåga att förmedla allt som är av
              betydelse för parterna.
            </seg>
            <seg n="c07205de">
              Även för säljaren är det viktigt att köparen inte efter några
              år kan komma med krav på ersättning för dolda fel som säljaren
              kanske inte själv har varit medveten om. Överraskningar av det
              slaget är ju aldrig särskilt roliga, speciellt inte om risken
              är att det handlar om mycket pengar.
            </seg>
            <seg n="39e69f57">
              Riksdagen har redan under riksdagsåret 1997/98 påtalat behovet
              av en skärpning av kraven på nivån hos fastighetsmäklarna. Samtliga
              riksdagspartier stod bakom det tillkännagivandet, som jag också
              förstår var mycket skarpt formulerat.
            </seg>
            <seg n="1dd1b582">
              Året därefter, riksdagsåret 1998/99, antog man i riksdagen ett
              tillkännagivande om hur branschen på ett tveksamt sätt använde
              begreppen auktoriserad och legitimerad. De orden ger ju sken av
              att det finns någon form av samhällsgaranti för en rättssäkerhet
              som man egentligen inte kan garantera. Det kanske också ger en
              signal om en kvalitet i verksamheten som det inte heller alltid
              finns underlag för. Det var säkert en viktig markering.
            </seg>
            <seg n="2d421c9c">
              Om jag nu har förstått historieskrivningen rätt var det mot bakgrund
              av de två ganska tydliga tillkännagivandena från riksdagen som
              regeringen tillsatte en utredning om fastighetsmäklarbranschen.
            </seg>
            <seg n="1ea244cb">
              Vad jag förstår har det inte kommit längre än så i den demokratiska
              processen. Det får man beklaga. Det behöver inte betyda att allt
              har stått stilla ute i verkligheten. Även om branschen har, som
              det heter, ansträngt sig och säkert utvecklats på många sätt är
              situationen ändå inte helt tillfredsställande. Återkommande kritik
              och osäkerhet är fortfarande ett inslag som jag uppfattar påkallar
              politiska initiativ.
            </seg>
            <seg n="a91c0b1e">
              I reservation 1 föreslår vi från den rödgröna majoriteten att
              regeringen ska titta på hur tillsynen av fastighetsmäklarföretagen
              kan förbättras och utvecklas. Vi påtalar också behovet av tydligare
              och enhetligare krav på utbildning för att förtroendet för branschen
              ska bli bättre. Vi tror att det är viktigt.
            </seg>
            <seg n="76cb63f3">
              Fru talman! När det gäller den andra reservationen om tomträttsavgifter,
              eller avgälder som det heter på byråkratspråk, tänkte jag inte
              säga så mycket. Jag konstaterar att vad jag förstår är systemet
              ett ganska dåligt system, med ökning av avgifter som verkar vara
              svårförutsägbara och ibland kan bli nästan hur stora som helst.
              Samma problem gäller uppenbarligen bostadsarrenden. Metoden för
              att förändra avgifterna verkar klumpig och leder i många fall
              till orimliga konsekvenser. Vi har i reservationen inte talat
              om någon väg ut ur problemet, utan vi markerar bara att vi anser
              att det är ett problem som snarast måste åtgärdas. Vi återkommer
              med mer konkreta saker längre fram. Jag yrkar bifall till reservation
              2.
            </seg>
            <seg n="bfc059e8">
              Därefter vill jag bara lägga till att jag tycker att det är hög
              tid att dubbelspåret mellan Falun och Borlänge byggs.
            </seg>
          </u>
          <note type="speaker" n="725f660c">
            Anf. 41 CHRISTINE JÖNSSON (m):
          </note>
          <u who="christine_jonsson_f01b87_w" xml:id="i-df9984afd940a717-0" n="b748747c">
            <seg n="ea5bea07">
              Fru talman! Detta motionsbetänkande behandlar frågor om fastighetsrätt,
              bland annat fastighetsmäkleri, bostadsarrende, tomträtt och expropriation.
              Det kan låta lite torrt och byråkratiskt, men det är oerhört viktigt
              för många människor. Vi har alla som sitter här och har diskuterat
              frågorna mött personer i vår omgivning eller läst och hört om
              dem som har drabbats hårt när regelverket inte fungerar. Det kan
              vara det unga paret som känner sig lurat av sin fastighetsmäklare
              vid köp av sitt första hus, men det kan också vara det gamla paret
              som inte kan bo kvar i sitt egnahem eftersom tomträttsavgiften
              har höjts kraftigt. Det kan också vara jordägare som efter generationers
              ägande sett staten eller kommunen framföra hot om att expropriera
              egendom för att till exempel dra fram en väg. Exemplen kan bli
              många, och målet måste vara att få ett väl fungerande regelverk.
            </seg>
            <seg n="02b16aa5">
              Sverige har tidigt varit ute med bland annat lantmäteriförrättningar,
              och fastighetsgränser har pekats ut på kartor så långt tillbaka
              som på 1600-talet. Den senaste tiden har man också i olika tv-program
              fått bevittna grannfejder, mäklarproblem, byggfel etcetera. Det
              är frågor som verkligen diskuteras ute bland människor.
            </seg>
            <seg n="d2181337">
              Tidigare under den här mandatperioden har vi diskuterat och fattat
              beslut om motioner om just fastighetsrätt. Därför väljer jag att
              främst inrikta mig på de motioner som finns vad gäller fastighetsmäklarlagen
              samt bostadsarrenden. Vid en debatt för ungefär ett år sedan,
              också om ett motionsbetänkande, konstaterade jag och ett flertal
              andra debattörer att ett köp av hus eller lägenhet är för den
              enskilde oftast den största affären man gör i sitt liv. Jan Lindholm
              och andra har också varit inne på detta i sina anföranden. Då
              är det extra viktigt att man både som köpare och som säljare känner
              förtroende för den som mäklar huset eller lägenheten. Många har
              vittnat om de svårigheter de har vid bland annat besiktning och
              budgivning. De känner ibland att de inte har koll när det väl
              går till budgivning, och de känner inte det förtroende de skulle
              vilja.
            </seg>
            <seg n="3d89b670">
              Många mäklare har redan i dag öppen budgivning. Man hoppas att
              med hjälp av den utredning som har gjorts och den proposition
              som är på väg att få fram förslag om att upprätta en förteckning
              över de olika buden till säljaren och den slutliga köparen.
            </seg>
            <seg n="3e304101">
              Jag kan inte låta bli att konstatera att jag inte riktigt delar
              den uppfattning som bland annat Jan Lindholm var inne på att man
              inte ska tvingas ha andra kompetenser. Det är viktigt att man
              som köpare också tar ansvar och tittar på hur köpet påverkar ens
              egen ekonomi, vilket skick huset befinner sig i och vilka besiktningar
              som ska göras. Fastighetsmäklaren har en viktig roll, men också
              den enskilde måste fundera över vilket ansvar man tar när man
              gör sitt livs största affär. Det är inte fel att man lägger lika
              stor omsorg vid de detaljerna som man gör när man till exempel
              köper sin första bil. Många ställer större krav på hur bilen fungerar.
              Jag tycker att man också ska följa upp köpet av en fastighet eller
              lägenhet.
            </seg>
            <seg n="e85d6351">
              Utbildningskravet kommer ofta tillbaka, det vill säga att fastighetsmäklarutbildningen
              ska vara ett krav. Det kan också vara lite knepigt. Precis som
              någon av de föregående talarna var inne på finns många mäklare,
              framför allt lite äldre mäklare, som inte har fastighetsmäklarutbildning
              i sitt bagage, men de kan ha lokal kompetens och annan viktig
              kompetens, till exempel bankerfarenhet. De kan också ha verkat
              på orten under många år. Det har kanske större utslag än en gemensam
              utbildningsbakgrund i form av den utbildning som bland annat finns
              på Malmö högskola och på ett antal universitet.
            </seg>
            <seg n="97eb8581">
              Det viktigaste att konstatera är att spelreglerna måste bli klara.
              Man ska kunna lita på den som mäklar fastigheten, och det kräver
              en öppenhet hos både köpare och säljare.
            </seg>
            <seg n="fd6fda4c">
              Nu vet vi att en proposition är på väg vad gäller fastighetsmäkleri.
              Vi väljer därför att yrka avslag på motionerna, och vi återkommer
              när propositionen läggs fram.
            </seg>
            <seg n="7696b775">
              I reservationen konstateras att det första tillkännagivandet
              kom för tio år sedan. Då kan vi också fundera över ansvaret. Det
              har passerat ett antal år då det har varit möjligt att fundera
              över hur det ska bli en lösning, men det är först nu som alliansregeringen
              kommer fram med ett förslag. Det har funnits andra regeringar
              med andra färger under ett antal andra år.
            </seg>
            <seg n="83d9f10b">
              Bostadsarrenden är ett problem som ofta förknippas med att avgiften
              höjs vid förlängning av avtalet. Arrendena gäller främst fritidshus,
              men det finns också bostadshus. Vi anser att det finns problem.
              Precis som justitieministern tycker vi att lagstiftningen ska
              ses över vad gäller arrende och tomträtt. Det är också det svar
              justitieministern gav på en interpellation. Det här kan jämföras
              med tomträtterna. Långa avtal innebär kraftiga höjningar. Skillnaden
              är att arrenden i regel gäller fritidshus, oftast i attraktiva
              lägen.
            </seg>
          </u>
          <note n="c36257c9">
            Fru talman! Jag vill yrka avslag på motionerna och bifall till
            förslaget i betänkandet.
          </note>
          <note type="speaker" n="b321d012">
            Anf. 42 LENNART PETTERSSON (c):
          </note>
          <u who="lennart_pettersson_centerpartist_0685e0_w" xml:id="i-620c77901c384032-0" n="06f0ab3b">
            <seg n="09c321df">
              Fru talman! Jag vill börja med att berätta för åhörarna att vi
              debatterar motioner om fastighetsrätt och att det inte är en allmänpolitisk
              bostadsdebatt i dag, som man har kunnat läsa ut av en del tidigare
              talare. Vi behandlar bland annat några motioner om fastighetsmäklarlagen.
              Eftersom jag är fastighetsmäklare själv känns det extra intressant
              att läsa de tankar och idéer som nu torgförs i motionerna.
            </seg>
            <seg n="015cf0cf">
              I en av motionerna krävs att fastighetsmäklare ska ha högskoleexamen.
              Jag vet inte om det är obekant för motionären att det krävs två
              års högskolestudier redan i dag. Det kravet har funnits i tio
              år. Däremot finns det sådana som jag som är mäklare sedan tidigare
              med en kortare utbildning men med tämligen lång erfarenhet. Tack
              och lov fick vi fortsätta som mäklare trots det ökade utbildningskravet.
              Det fanns kloka politiker redan då. Jag frågar mig varför socialdemokrater
              har så svårt, i motsats till centerpartister, att värdera den
              praktiska kunskapen och erfarenheten. Varför är det inte värt
              lika mycket eller mer att ha arbetat som mäklare i 10 eller 20
              år jämfört med två års teoretisk utbildning där man sedan uppenbarligen
              är en fullfjädrad och garanterat bra mäklare? Var och en förstår
              det orimliga i det resonemanget.
            </seg>
            <seg n="70a3cdee">
              En motionär skriver om falska auktorisationer. Det finns två
              mäklarorganisationer, Mäklarsamfundet och Fastighetsmäklarförbundet.
              Är det inte bra att de ställer upp vissa krav och kriterier och
              att man om man uppfyller dem som mäklare kan få kalla sig auktoriserad
              mäklare? Att kalla detta för falska auktorisationer är nästan
              kränkande för yrkesgruppen. Varför finns det ingen tilltro till
              att de som rimligen har bäst kunskap också ska få lov att intyga
              kvaliteten? Det är ju en oerhört bra egenkontroll. På vilket sätt
              skulle staten göra detta bättre?
            </seg>
            <seg n="ac0c835e">
              Det finns mäklare som gör ett dåligt jobb, precis som i andra
              yrkeskategorier, men det finns framför allt köpare som gör dåliga
              affärer. Det finns också säljare som inte är ärliga i sin information
              om huset eller lägenheten. Det ställs i dag krav på mäklaren,
              och det ställs krav på säljaren med påföljder i en del fall. Detta
              är självklart helt i sin ordning. Det ska finnas ett konsumentskydd
              värt namnet. Det kommer en ny mäklarlag. I den mån det finns brister
              i den nuvarande lagstiftningen utgår jag från att de kommer att
              rättas till. Däremot kan man aldrig lagstifta om att folk inte
              får lov att göra dåliga affärer. Det är nämligen inte så sällan
              det som ligger till grund för en anmälan mot mäklaren.
            </seg>
            <seg n="efd8bd5c">
              När man lyssnar på Carina Moberg och Egon Frid får man uppfattningen
              att mäklare är en halvkriminell grupp och att det är ett jätteproblem.
              Då ställer jag mig frågan: Är det egentligen så stora problem,
              när det är 0,3 promille av försäljningarna där mäklare blir varnade
              och 0,02 promille där mäklare blir av med sin rättighet att fortsätta
              i sitt yrke? Siffrorna tyder inte på det.
            </seg>
            <seg n="4c872182">
              Fru talman! Det finns också en motion om att stärka markägarens
              rättigheter i samband med ledningsdragning. Detta ligger helt
              i linje med både min och Centerpartiets uppfattning. Vi har drivit
              dessa frågor en längre tid. Däremot är det inte rimligt att markägaren
              ensam ska kunna avgöra om en ledning ska få dras fram eller inte,
              som motionären föreslår. Ibland är samhällsintresset större än
              egenintresset, och då måste det gå att lösa de eventuella problem
              som uppstår.
            </seg>
            <seg n="f1248c6c">
              Jag har dock full förståelse för den irritation som finns över
              att privata bolag tjänar pengar på att använda mark som tillhör
              en annan när ersättningarna inte ligger på en acceptabel nivå.
              Vinstdelning kommer tyvärr inte med i den nya expropriationslagen,
              men målet är att regeringen ska återkomma med en utredning för
              att söka en lösning som tillgodoser markägarens behov och önskemål
              på ett bättre sätt än i dag.
            </seg>
            <seg n="d64248c8">
              Jag har tillsammans med Anders Åkesson skrivit en motion om bryggrätter.
              Jag blev uppmärksammad på att det finns kommuner som i dag inte
              accepterar att gamla rättigheter till bryggor ska få fortsätta
              att gälla. Det kan vara 5070 år gamla rättigheter som sägs upp.
              Därefter vill kommunen ta ut flera hundra tusen kronor i avgift
              för en rättighet som man har haft sedan tidigare.
            </seg>
            <seg n="2ebf3154">
              Detta är inte skäligt, och det känns olustigt att man behandlar
              sina invånare på det sättet. Nu vet jag inte hur utbrett det är,
              men jag kan dra en parallell till tomträtterna. Tyvärr har ju
              ett antal kommuner höjt avgifterna till nivåer som är besvärande
              höga. Man kommer inte ifrån tanken att det kan vara för att höja
              kommunens intäkter och ändå hålla kommunalskatten nere. Det innebär
              att den ursprungliga tanken med tomträtten är borta.
            </seg>
            <seg n="df37dc2d">
              Jag hoppas att vi genom vår motion har uppmärksammat problemen
              med bryggrätter i ett så tidigt skede att det inte blir någon
              epidemi liknande tomträtterna. Skulle det visa sig att trenden
              pekar åt det hållet finns det skäl för regeringen att överväga
              åtgärder.
            </seg>
          </u>
          <note n="a9246419">
            Fru talman! Med de skrivningar som finns vill jag yrka bifall
            till förslaget i utskottets betänkande och avslag på samtliga
            motioner och reservationer.
          </note>
          <note type="speaker" n="70caf0b8">
            Anf. 43 JAN ERTSBORN (fp):
          </note>
          <u who="jan_ertsborn_ac1820_w" xml:id="i-f93563b28891430e-0" n="a073d2a2">
            <seg n="0646a023">
              Fru talman! I min tidigare verksamhet som advokat blev jag uppsökt
              av en dödsbodelägare som hade lite bekymmer med sina syskon inför
              försäljningen av föräldrarnas fastighet. En av bröderna hade anlitat
              en fastighetsmäklare för försäljningen, och min klient tyckte
              att det såg lite egendomligt ut. Jag började med att titta lite
              grann på den registrerade fastighetsmäklaren. Det visade sig då
              att han var registrerad hos Fastighetsmäklarnämnden under skyddad
              identitet och inte fanns i telefonkatalogen.
            </seg>
            <seg n="46e82c9b">
              Jag blev naturligtvis konfunderad över detta och kontaktade Fastighetsmäklarnämnden
              för att höra om det verkligen var så att man kunde bli registrerad
              under skyddad identitet. Detta innebar att jag inte kunde få ut
              personnumret på denna person. Och det var så, för några år sedan.
              Jag hoppas att det har blivit ändring på det, men jag fick inte
              möjlighet på förmiddagen att kontrollera om det är så.
            </seg>
            <seg n="3f52b02c">
              Jag tar upp detta som ett exempel på hur konstigt det kan bli
              ibland med lagstiftningen. Vi har krav på registreringen, men
              just skyddad identitet fanns inte upptaget. Det var väl grunden
              till att man blev registrerad. Nu fick den här personen inte sälja
              fastigheten.
            </seg>
            <seg n="dbabe0e3">
              Jag hoppas att detta, när jag nu tar upp det här ärendet, går
              som en liten signal bort till Regeringskansliet, så att man kanske
              kan göra något åt det i samband med den här propositionen. Det
              känns väldigt märkligt.
            </seg>
            <seg n="12ca58ad">
              Generellt sett vill jag när det gäller fastighetsmäklare, trots
              det här enstaka fallet, ansluta mig till vad Lennart Pettersson
              sade. Det är väldigt få mäklare som anmäls, och det är väldigt
              få mäklare som får varningar. Förra året var det 61 varningar,
              och vi har 6 400 mäklare. Vi måste ha klart för oss att fastighetsmäklarna
              i de allra flesta fall sköter sina uppgifter. Det hindrar inte
              att vi i samband med arbetet med den nya fastighetsmäklarlagen
              behöver titta på tillsynen. Jag tycker att den är viktigare att
              titta på än den formella utbildningen för mäklare.
            </seg>
            <seg n="ac11f6e5">
              Det är en lite märklig situation som råder för fastighetsmäklare.
              Mäklarsamfundet och Fastighetsmäklarförbundet har sina regler,
              och sedan har vi den statliga Fastighetsmäklarnämnden, som har
              det disciplinära ställningstagandet.
            </seg>
            <seg n="130712a8">
              Jag gjorde givetvis en jämförelse med Advokatsamfundet och advokaterna.
              Där sköts hela arbetet med registrering, tillsyn och disciplinärenden
              av Advokatsamfundet, som har en lite halvofficiell prägel, eftersom
              regeringen fastställer stadgarna för samfundet och också utser
              två ledamöter i disciplinnämnden.
            </seg>
            <seg n="5677f6b1">
              Man borde titta över hur tillsynsfrågan ska se ut. Det kan inte
              göras i detta skede, eftersom det inte är med i den utredning
              som kommer att ligga till grund för propositionen, men det bör
              tas upp.
            </seg>
            <seg n="1cba767d">
              Däremot tycker jag absolut att man lagstiftningsvägen bör tillgodose
              kravet från en av reservanterna, som skriver att Fastighetsmäklarnämnden
              bör ha rätt att göra besök hos mäklare och inspektera verksamheten.
              Det är en rättighet som finns beträffande till exempel advokater.
              Det känns inte alls märkvärdigt. Nu gör Fastighetsmäklarnämnden
              tydligen en del besök i alla fall, men de har såvitt jag förstår
              ingen laglig rätt att kräva detta om någon mäklare skulle sätta
              sig på tvären. Därför bör det föras in i lagstiftningen.
            </seg>
            <seg n="ba3e14c2">
              Jag tycker som oppositionen att det har tagit lite väl lång tid.
              Man har arbetat med frågorna om fastighetsmäklarna sedan 90-talet.
              Det finns säkert många olika orsaker. Men vi fick trots allt en
              utredning, som kom i januari 2008. Det må tillåtas även en folkpartist
              att vara lite kritisk mot Regeringskansliet för att de behöver
              så lång tid på sig som fram till våren 2010 för att avleverera
              en proposition utifrån den utredningen. Nu vet vi att den kommer,
              och det är naturligtvis oerhört värdefullt att den kommer när
              den väl kommer, för den lagstiftningen behövs.
            </seg>
            <seg n="4721f529">
              Jag ska inte fördjupa mig mer i det, utan bara säga några korta
              ord beträffande bostadsarrenden. När det gäller bostadsarrendena
              handlar det i huvudsak om fritidsboende, väldigt mycket utmed
              västkusten, i Skåne och i skärgårdarna. Det är naturligtvis många
              problem som har visat sig, men framför allt är det höjningen av
              arrendeavgiften. När många av de här arrendeavtalen ingicks skrev
              man avtal på både 25 år och 49 år. Det är klart att det när den
              tiden går ut blir fråga om jättehöjningar av arrendeavgifterna.
              Det är naturligtvis ett problem i sig.
            </seg>
            <seg n="253567a7">
              Jag tror att reglerna kring det indirekta besittningsskyddet
              beträffande arrendetomter där man har bostadshus fortfarande tjänar
              sitt syfte. Däremot bör man väl titta över hur man ska göra just
              vid de tillfällen då man ska justera arrendeavgifterna. Där är
              problematiken precis likadan som beträffande tomträtterna.
            </seg>
            <seg n="08f996d4">
              De tankar som nu finns är att man ska titta på både tomträtter
              och bostadsarrenden. Det tycker jag låter alldeles utmärkt. Jag
              hoppas att vi under nästa mandatperiod först ska kunna få en utredning
              och sedan kunna göra någonting åt det här.
            </seg>
          </u>
          <note n="9cee4880">
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker" n="4c167ef3">
            Anf. 44 YVONNE ANDERSSON (kd):
          </note>
          <u who="yvonne_andersson_0cab57_w" xml:id="i-60b23d4de08edac7-0" n="cce9f3a6">
            <seg n="8070ff63">
              Fru talman! Vi debatterar fastighetsrätten i dag. Jag hade egentligen
              tänkt avgränsa mig till fastighetsmäklarlagen. Jag hade tänkt
              säga några ord om bostadsarrendet. Det är en gammal lag som fortfarande
              reglerar detta och som jag tror att det kan finnas anledning att
              ta tag i. Men bostadsarrende är en fråga som kanske inte berör
              så många just nu att det hastar.
            </seg>
            <seg n="11d034c9">
              Fastighetsmäklarlagen berör väldigt många. En gång i tiden trodde
              jag aldrig att jag själv skulle bli fastighetsägare och köpa en
              fastighet. Många ungdomar har det inte ens i sina drömmar, tror
              jag. Men ett tu tre är man där. Och väldigt många människor berörs
              av just fastighetsmäklarlagen.
            </seg>
            <seg n="f754ffee">
              Den nuvarande fastighetsmäklarlagen tillkom 1995 efter en översyn
              och utredning. Den syftade till att stärka konsumenternas ställning,
              stärka konsumentskyddet och faktiskt fastlägga det som fanns i
              begreppet god fastighetsmäklarsed. Man skulle tydliggöra fastighetsmäklarens
              uppgifter, och man skulle se till att det blev en objektivitet
              mellan säljare och köpare vid en förmedling.
            </seg>
            <seg n="ca4a7a43">
              En effektiv och väl fungerande bostadsmarknad kräver en aktiv
              förmedlingsverksamhet som motsvarar konsumenternas krav och förväntningar.
            </seg>
            <seg n="092c63f9">
              Varje år sker det försäljning av en stor andel av landets 2,3
              miljoner småhusfastigheter och ca 750 000 bostadsrätter. Köp och
              försäljning av bostad är ofta den största affär som vanliga familjer
              gör. En mycket stor andel av de här bostadsöverlåtelserna sker
              genom landets 6 432 fastighetsmäklare, som jag såg var registrerade.
            </seg>
            <seg n="52b9a64b">
              Under flera år, fru talman, har det varit en diskussion om fastighetsmäklarlagen
              och lagens behov av uppdatering. Man säger att samhället har förändrats.
              Möjligheterna och riskerna har förändrats, inte minst genom att
              Internet alltmer har börjat användas. Dessutom handlar det om
              kundernas ökade efterfrågan på service.
            </seg>
            <seg n="fb660943">
              Fru talman! Vi fick precis höra från ett par kolleger att det
              är väldigt få mäklare som fått varningar. Det är jättebra. Det
              låter som att mäklarna sköter sig alldeles utmärkt. Jag tror att
              många mäklare sköter sig bra, och jag tror att de intresseorganisationer
              som finns, Mäklarsamfundet och Fastighetsmäklarförbundet, tillser
              att det hela tiden är en diskussion i den professionella kåren.
              Den statliga Fastighetsmäklarnämnden sköter naturligtvis också
              sitt.
            </seg>
            <seg n="d100ea18">
              Men jag tror också att det finns en okunskap ute bland människor
              om vad som ligger på vars och ens bord, alltså vad köpare och
              säljare har för skyldigheter och rättigheter och vilka krav man
              kan ha på en fastighetsförmedlare.
            </seg>
            <seg n="1f3c21a0">
              Det finns en fråga som har debatterats mycket i medierna. Det
              handlar om när fastighetsförmedlaren vill sätta ett lägre pris
              på din fastighet eller din bostadsrätt än vad som är gångbart.
              Jag har själv varit utsatt för det. Många, inklusive jag själv,
              skyggar för det och säger: Ja, men så där lite vill inte jag ha
              för mitt hus. Då säljer jag det inte. Just vår förmedlare sade:
              Ja, men vi gör alltid så, för då går priserna upp.
            </seg>
            <seg n="c673945e">
              Den diskussionen slutade med att vi avstod från att gå ut med
              vårt hus, och så har det förblivit under ett antal år. Det var
              väl bra i och för sig jag tänkte om en gång till. Men lockpriser
              är ingen bra idé. Det är omoraliskt på många sätt.
            </seg>
            <seg n="5e151c52">
              Den öppna budgivningen är viktig för att komma till rätta med
              annan omoral som många påstår sig ha varit med om. Det är många
              fastighetsmäklare som i dag har öppen budgivning, men det kan
              hända att det behöver regleras bättre.
            </seg>
            <seg n="d7f938e9">
              För två år sedan, fru talman, kom utredningsbetänkandet Fastighetsmäklaren
              och konsumenten till regeringen. Där föreslås att mäklarnas skyldighet
              gentemot säljare, köpare och uppdragsgivare av olika slag ska
              klargöras i var sin lagparagraf. På det viset får man en tydlighet
              i vad som ska gälla och vad som inte ska gälla. Där finns en del
              andra saker också som mer handlar om mäklarens egna affärer när
              han får in objekt.
            </seg>
            <seg n="2e06e979">
              Alliansregeringen arbetar just nu på en lagrådsremiss med utgångspunkt
              i utredningsbetänkandet. Det är naturligtvis inte aktuellt för
              oss här i riksdagen att föregripa det arbete som görs på Regeringskansliet.
              Därför yrkar jag avslag på samtliga motioner och reservationer
              och bifall till förslaget i betänkandet.
            </seg>
          </u>
          <note n="67245a7c">
            Överläggningen var härmed avslutad.
          </note>
          <note n="669d826e">
            9 § Associationsrättsliga frågor
          </note>
          <note n="075b4f31">
            Föredrogs
          </note>
          <note type="speaker" n="aeb6975a">
            Anf. 45 FREDRIK LUNDH SAMMELI (s):
          </note>
          <u who="fredrik_lundh_sammeli_21594a_w" xml:id="i-d3516dc16a9fa90d-0" n="bcd4ca48" next="i-434d9b08a0c775f4-0">
            <seg n="6504a937">
              Fru talman! I denna debatt behandlas associationsrättsliga frågor
              i form av könsfördelningen i bolagsstyrelser, regler för socialt
              företagande, revisionspliktens omfattning och arbetet i bolagsstyrelser.
            </seg>
          </u>
          <note n="f755322c">
            I detta betänkande, CU13, finns två rödgröna reservationer som
            jag yrkar bifall till. Det är reservationerna nr 1 och 2 om könsfördelningen
            i bolagsstyrelser samt regler för socialt företagande.
          </note>
          <u who="fredrik_lundh_sammeli_21594a_w" xml:id="i-434d9b08a0c775f4-0" n="bcd4ca48" prev="i-d3516dc16a9fa90d-0">
            <seg n="046ffb73">
              Socialdemokratins och de rödgrönas mål är ett Sverige i frihet.
              Och då talar vi om verklig frihet, byggd på trygghet och på möjligheter
              för alla, inte bara några. Det är ett Sverige där alla människor,
              män och kvinnor, är trygga och fria att forma sina egna liv, utan
              att trampa på någon annan.
            </seg>
            <seg n="1f77e247">
              Fru talman! Den statliga Kvinnomaktutredningen konstaterade redan
              i mitten av 90-talet att könskvotering var vanligt i näringslivet.
              Män kvoterar in män. Män bedömer kompetens utifrån ett manligt
              perspektiv. Det män kan är lika med kompetens. Med ett inkrökt
              manligt synsätt är naturligtvis kvotering till bolagsstyrelser
              ett hot, inte mot kompetensen, utan mot männen som befolkar styrelserummen.
            </seg>
            <seg n="b94109a1">
              Konsekvensen blir att kvinnor utsätts för diskriminering. Dessutom
              missar man just det man letar efter, nämligen kompetens. I dag
              finns goda exempel från Norge som visar hur effektivt och positivt
              resultatet har blivit sedan en lagstiftning om kvotering infördes,
              där vardera könet ska vara representerat med minst 40 procent
              i aktiebolag noterade på börsen. Mönstren har genom den nya lagstiftningen
              brutits. Farhågorna att kvinnor skulle komma att betraktas som
              tillhörande ett B-lag har kommit på skam. Frankrike är nu på väg
              att genomföra samma lagstiftning.
            </seg>
            <seg n="26f2ecba">
              Fru talman! Jag är pappa till en liten tjej som heter Wilda.
              Hon är tre år, trotsig och fullständigt övertygad om att hon kan
              allt själv. Den dag hon blir vuxen vill jag att hon ska ha samma
              möjligheter som sin bästa kompis Ludde att få en plats i en bolagsstyrelse
              eller välja det liv hon själv vill leva.
            </seg>
            <seg n="32e3c271">
              I dag är det inte så, och med dagens tempo kommer det att dröja
              över 150 år enligt Ekonominyheterna innan könsfördelningen i bolagsstyrelser
              uppnås 150 år. Men en ännu större dårskap är det att vi som har
              makten när det gäller lagstiftningen inte gör allt vi kan för
              att bryta mönster och normer som hindrar oss från att vara och
              bli den vi själva vill och på samma villkor. Ta bara artikeln
              i Veckans Affärer för någon vecka sedan som konstaterade att det
              finns fler personer som heter Jörgen än kvinnor på börsbolagens
              vd-stolar!
            </seg>
            <seg n="12dc6e72">
              Fru talman! I betänkandet skriver den borgerliga majoriteten
              att utskottet anser att rådande förhållanden vad gäller könsfördelningen
              i bolagsstyrelser inte är tillfredsställande. Förhållandena ger
              anledning till eftertanke.
            </seg>
            <seg n="bacc93e3">
              Samtidigt säger Moderaternas partisekreterare Schlingmann i början
              på året att partiets syn på jämställdhet har förändrats och ger
              ett tydligt besked att man är beredd att lagstifta om kvotering
              år 2014 om inte en tydlig förändring skett. Statsministern har
              också varit ute i frågan på samma linje. Det får mig givetvis
              att undra: Vad gäller egentligen, och hur lång tid har den borgerliga
              majoriteten avsatt för eftertanke?
            </seg>
            <seg n="21f2542d">
              Enligt SCB:s statistik från 2008 var 82 procent av styrelseledamöterna
              män. Samma år fanns det sju kvinnliga verkställande direktörer
              i sammanlagt 294 börsbolag. Det kan inte vara så man bäst tar
              till vara kompetensen. Verkligheten talar sitt tydliga språk.
              Nu fungerar det inte längre med hot eller eftertanke.
            </seg>
            <seg n="2d0475c9">
              Vi rödgröna vill ha en jämnare representation i bolagsstyrelserna.
              Då krävs det en lagstiftning om minst 40 procent av vardera könet
              i styrelserna. Det ska gälla både de större offentliga bolagen
              och privata börsnoterade bolag.
            </seg>
            <seg n="ed813ebc">
              Jämställdhetsarbetet behöver en nystart. Sverige behöver en rödgrön
              regering.
            </seg>
            <seg n="4d9cae4e">
              Fru talman! Ett jobb är inte bara en försörjning. Det betyder
              också oftast personlig utveckling, självständighet, yrkesstolthet,
              social gemenskap och en känsla av tillhörighet i samhället. En
              tuff arbetsmarknad utestänger dock många. En del tar saken i egna
              händer och startar företag som de driver tillsammans med andra
              på lika villkor.
            </seg>
            <seg n="31dadb3e">
              Förra veckan fick jag möjlighet att göra ett besök på Luleå Hunddagis.
              Det är ett socialt kooperativ där alla jobbar hundra procent av
              sin egen förmåga med en verksamhet som imponerar stort. Det sociala
              företagandet kommer att få en allt viktigare roll i framtiden.
            </seg>
            <seg n="0ae1d291">
              Vi anser att denna potential av nyföretagaranda måste utvecklas.
              En ny associationsform för socialt företagande skulle kunna stimulera
              människor att starta företag av denna typ. Det är viktigt att
              visa en politisk vilja att utveckla det sociala företagandet och
              samtidigt anvisa ett klart och tydligt regelverk.
            </seg>
            <seg n="9ce7cf41">
              Mot den bakgrunden anser vi att regeringen bör ta de initiativ
              som krävs i frågan. Vi rödgröna vill att det ska bli lättare att
              starta eget tillsammans.
            </seg>
          </u>
          <note type="speaker" n="d259e3b2">
            Anf. 46 EGON FRID (v):
          </note>
          <u who="egon_frid_809d5c_w" xml:id="i-7514ee3c528f6117-1" n="5ef09556">
            <seg n="4fde1fb7">
              Fru talman! Association betyder sammanslutning. Det är inom associationsrätten
              som rättsregler beträffande olika former av samverkan för ekonomiska
              eller ideella syften behandlas. Många av dessa samverkansformer
              har mycket gamla traditioner. Det märks bland annat när vi försöker
              förändra hur det i dag ser ut med jämställdheten och könsfördelningen
              i bolagsstyrelserna. Jag kommer att uppehålla mig vid könsfördelningen
              i bolagsstyrelserna.
            </seg>
            <seg n="2ce15935">
              Jag vill inledningsvis yrka bifall till reservation 1, även om
              vi naturligtvis också står bakom den andra reservationen.
            </seg>
            <seg n="d8db03ee">
              Fru talman! Vi måste göra allt för att uppnå en jämn fördelning
              av makt och inflytande mellan kvinnor och män. Jämställdhet är
              en fråga om mänskliga rättigheter, demokrati och rättvisa. Jämställdhet
              är också att ta till vara allas kompetens.
            </seg>
            <seg n="df155a8e">
              Regeringen och civilutskottets majoritet verkar tro att kvinnornas
              kompetens är lägre, vilket gör kvinnorna i dag mindre lämpade
              att sitta i bolagsstyrelserna. I betänkandet hänvisar utskottsmajoriteten
              till det pågående nationella styrelseprogrammet för kvinnor.
            </seg>
            <seg n="2840b672">
              Jag och Vänsterpartiet är övertygade om att kvinnorna inte behöver
              utbildas för att ta plats i bolagens styrelser. Kvinnorna är för
              det första redan i dag mer utbildade än männen. För det andra
              är det kvinnornas representation som vi vill ha. Kvinnornas generella
              kompetens ska bli representerad.
            </seg>
            <seg n="f8040724">
              I flera decennier har vi debatterat hur det ska bli jämnare könsbalans
              i bolagsstyrelser, såväl inom den offentliga sektorn som i det
              privata näringslivet. När tidigare jämställdhetsminister Margareta
              Winberg, socialdemokrat, hotade med lagstiftning började det hända
              saker i näringslivet. Men när det trycket försvann i och med regeringsskiftet
              2006 stannade den utvecklingen av.
            </seg>
            <seg n="24f06f72">
              Det fanns ett färdigt utredningsförslag som den förra regeringen
              tillsammans med Vänsterpartiet och Miljöpartiet tagit fram. Utredaren
              Catarina af Sandeberg har i denna utredning kommit fram till att
              det är möjligt att införa en kvotering om minst 40 procent av
              vardera könet. Det skulle kunna ha genomförts från och med 2010.
            </seg>
            <seg n="2acd612b">
              Utredningen innehåller flera förslag som jag inte tänker gå in
              på i detalj, men en viktig sak är att utredaren konstaterar att
              hennes förslag inte innebär någon inskränkning av äganderätten.
              Äganderätten var borgaralliansens och Svenskt Näringslivs favoritargument
              för att såga utredningen. Förslaget om kvotering kallades av Alliansen
              för kvalificerat vansinne.
            </seg>
            <seg n="5370f6ae">
              Här är det snarare alliansregeringen som visar prov på kvalificerat
              vansinne. I stället för att ta vara på förslagen och därmed stärka
              jämställdheten och könsfördelningen i bolagsstyrelserna skickade
              regeringen denna utredning direkt i papperskorgen. Nu har vi 2010,
              och vi har tappat viktiga år för en ökad jämställdhet i samhället
              och i bolagsstyrelserna.
            </seg>
            <seg n="885a8613">
              Fru talman! I de aktiebolag där staten har bestämmande och inflytande
              hade den tidigare regeringen ställt upp delmålet att andelen kvinnliga
              styrelseledamöter skulle vara minst 40 procent år 2003. Målet
              nåddes genom ett kontinuerligt och systematiskt nomineringsarbete.
            </seg>
            <seg n="c0764089">
              Sommaren 2005 var den genomsnittliga andelen kvinnor i helägda
              statliga bolag 42 procent. Detta kan jämföras med statistik från
              Bolagsverket som avsåg förhållandena i februari 2006. Enligt den
              var 15 procent av styrelseledamöterna i privatägda aktiebolags
              styrelser kvinnor. Det finns med andra ord flera skäl till att
              vi ska behålla våra statliga företag och använda vår ägarstyrning
              för ökad jämställdhet.
            </seg>
            <seg n="62248953">
              Det är fortfarande ont om kvinnor i börsbolagen, trots att det
              är fler kvinnor än män som tar akademisk examen. Den mest aktuella
              siffran som finns är väl att nu är 18 procent av styrelseledamöterna
              i de börsnoterade företagen kvinnor.
            </seg>
            <seg n="5652dc5a">
              Staten nådde målet att ha minst 40 procent kvinnor i sina bolag
              1998 efter ett medvetet politiskt arbete. I de drygt 1 100 kommunala
              bolagen är 21 procent kvinnor. Landstingen har färre bolag och
              bättre kvinnorepresentation. I deras 45 bolag är andelen kvinnor
              35 procent. I de politiska organen är kvinnorepresentationen betydligt
              bättre. I kommunernas nämnder och styrelser är andelen kvinnor
              41 procent, i landstingen 45 procent.
            </seg>
            <seg n="61350676">
              I Norge har man numera en lag om kvotering i de börsnoterade
              bolagen. Därmed har andelen kvinnor i styrelserna ökat från 7
              procent år 2003 till 40 procent i dag. Det finns inga hinder för
              att detta ska kunna ske även i Sverige.
            </seg>
            <seg n="90e097ff">
              Regeringen påstår att det är ett problem att det finns så få
              kvinnor i styrelserna, men den lösning som presenterats är en
              utbildningssatsning och kvinnors egna initiativ. Så länge vi män
              som grupp inte vill släppa ifrån oss makten kommer vi aldrig att
              få någon jämställdhet, vare sig i bolagens styrelser eller någon
              annanstans.
            </seg>
            <seg n="b41c9f2e">
              Fru talman! Ett annat argument som flitigt används i debatten
              är att en lag om kvotering skulle minska kompetensen i styrelserna.
              Det skulle helt enkelt inte finnas tillräckligt många kompetenta
              kvinnor att rekrytera. Vet allianspartierna att, som jag tidigare
              nämnt, 65 procent av dem som tar examen vid våra universitet och
              högskolor varje år är kvinnor? Ser man till kompetensen borde
              det rimligtvis vara fler kvinnor än män i styrelserna.
            </seg>
            <seg n="1ae86994">
              Alliansen vill, som sagt, inte ta problemet på allvar. I stället
              pratar de om att kvinnor ska få lättare att starta företag i vårdbranschen
              som om det skulle bryta den manliga dominansen i redan existerande
              företagsstyrelser!
            </seg>
            <seg n="e6ece017">
              Jag yrkar än en gång bifall till reservation 1.
            </seg>
            <seg n="29b3765e">
              Enligt vår mening bör regeringen snarast lägga fram lagförslag
              som innebär att andelen kvinnor i privatägda aktiebolags styrelser
              måste vara minst 40 procent.
            </seg>
          </u>
          <note type="speaker" n="e0b3ad65">
            Anf. 47 JAN LINDHOLM (mp):
          </note>
          <note n="95ded742">
            Fru talman! Civilutskottets betänkande 13 om associationsrättsliga
            frågor behandlar kvotering till bolagsstyrelser, regler för socialt
            företagande, nya företagsformer, arbete i bolagsstyrelser samt
            en del om revision och årsredovisningar.
          </note>
          <u who="jan_lindholm_e5f198_w" xml:id="i-6bd8e1a66282cfa6-1" n="c59bb82a">
            <seg n="fc46063c">
              Som alla åhörare säkert redan har kunnat konstatera finns det
              även i det här betänkandet två gemensamma reservationer från den
              rödgröna oppositionen. Jag yrkar naturligtvis bifall till dem
              båda men står också bakom den miljöpartireservation som finns
              i betänkandet.
            </seg>
            <seg n="da379fc2">
              Som utskottsmajoriteten konstaterar i sitt ställningstagande
              på s. 6 i betänkandet anser man att de rådande förhållandena när
              det gäller könsfördelning i bolagsstyrelserna inte är tillfredsställande.
              Jag har, precis som Fredrik Lundh, konstaterat att man exempelvis
              skriver att förhållandena ger anledning till eftertanke. Jag har,
              i likhet med Fredrik Lundh, funderat på vad det betyder, inte
              minst i skuggan av de uttalanden vi har hört från ledande moderater.
            </seg>
            <seg n="85111299">
              Det är framför allt Moderaterna som verkar ha ett växande bekymmer
              med att alla de åtgärder man försöker vidta från Alliansens sida
              inte tycks ha någon nämnvärd effekt när det gäller andelen kvinnor
              i bolagsstyrelser.
            </seg>
            <seg n="0edfc140">
              Jag förstår att det är svårt för Moderaterna att locka till sig
              kvinnliga väljare när man inte vågar ta kvinnornas parti på ett
              tydligt sätt i en sådan här fråga. Mest förvånad är jag över de
              gamla socialliberalerna i Folkpartiet. Jag är förvånad över hur
              de kan stå ut med den nya marknadsliberalismen i sitt parti där
              jag tycker att jämställdhetsfrågorna helt har mönstrats ut.
            </seg>
            <seg n="f40eff2b">
              Det argument som Folkpartiets antijämställdhetsminister, som
              jag väljer att kalla henne, använder sig av är att det vore ett
              orimligt ingrepp i äganderätten att lagstifta om en jämn fördelning.
              Jag tycker att det är ett platt argument. Det finns ju redan massor
              av regler som sätter ramar för äganderätten inte bara i bolag
              utan också i många andra sammanhang. Man får till exempel inte
              vare sig använda eller utrusta sitt hem, sin bil eller sin båt
              som man vill.
            </seg>
            <seg n="8013bdfd">
              Det finns emellertid en stor valfrihet inom de ramar som lagstiftningen
              sätter.
            </seg>
            <seg n="4a802f0c">
              För den som äger en skogs- eller jordbruksfastighet finns det
              mängder av restriktioner. Att just ramarna för aktieägande skulle
              vara så heliga tror jag är svårt för de flesta att förstå. Jag
              har egentligen heller aldrig sett några ordentliga argument för
              varför det skulle vara så. Det sägs bara som om det vore en naturlag.
            </seg>
            <seg n="31678083">
              Självklart ska aktieägarna tillsätta den styrelse som de önskar,
              men inom de ramar som lagstiftaren anser vara rimliga. Där kan
              definitivt kön platsa som ett kriterium.
            </seg>
            <seg n="1f2fd58a">
              Det finns redan i dag många begränsningar i lagstiftningen gällande
              vilka personer som ägarna kan utse till ledamöter i en bolagsstyrelse.
              Att komplettera den ganska långa kravlista som finns i exempelvis
              8 kap. aktiebolagslagen med ytterligare en regel en om könskvotering
              har jag svårt att se skulle betraktas som avgörande för ägarnas
              frihet att tillsätta den styrelse man vill. Jag tycker egentligen
              att argumentet är ganska löjeväckande.
            </seg>
            <seg n="526770bb">
              Det har inte hänt särskilt mycket när det gäller kvinnors intåg
              i bolagsstyrelser sedan Margareta Winberg hotade med att lagstifta
              om könskvotering. Om vi inte kontinuerligt hade haft den här debatten
              om problemet att kvinnor nästan är utestängda från bolagsstyrelser
              och en diskussion i samhället om könskvotering som en möjlig väg
              att påverka och förändra hade förmodligen ännu mindre hänt än
              det lilla som har skett.
            </seg>
            <seg n="d038d3a2">
              Sedan Norge införde sin ganska tuffa lag om könskvotering uppfattar
              jag att frågan har fått ökad aktualitet i Sverige. Jag hoppas
              att det bland ledamöterna även i allianspartierna finns några
              som vågar låta hjärtat vara med när man ska rösta.
            </seg>
            <seg n="f88be815">
              Senare i debatten kommer Gunvor G Ericson från mitt parti att
              prata speciellt om varför vi bör lagstifta om en könsfördelning
              i bolagsstyrelser. Jag lämnar därför den frågan nu och yrkar bifall
              till reservation 1.
            </seg>
            <seg n="5caa6590">
              Majoriteten väljer tyvärr att göra det väldigt enkelt för sig
              när det gäller motionsförslagen om att utveckla nya företagsformer
              för socialt företagande. Man redovisar egentligen inte några motiv
              till sitt avslag. Det är ändå rätt länge sedan frågan behandlades
              i det dåvarande lagutskottet, 2003 eller möjligen 2004. Den lagstiftning
              som majoriteten hänvisar till i betänkandet är från 1997. Om de
              positiva effekter som efterfrågas när det gäller nyföretagande
              för sociala företag inte har kommit efter 13 år kanske det vore
              mer seriöst av majoriteten att verkligen titta på förslagen och
              inte bara avslå dem utan kommentarer.
            </seg>
            <seg n="1513e8e4">
              Vi i den rödgröna oppositionen anser att det så kallade sociala
              företagandet kommer att bli en mycket viktigare och växande del
              i det samhälle vi bygger för att klara de klimatutmaningar och
              resursproblem som framtiden innebär.
            </seg>
            <seg n="f66bfcb5">
              Det gamla slit-och-släng-samhället måste ersättas med något nytt
              där sociala värden får ökad betydelse och där alla får möjlighet
              att delta och bidra. En företagsform där de sociala vinsterna
              är drivkraften skulle kunna underlätta en sådan utveckling. Det
              är beklagligt att majoriteten inte vågar tänka nytt.
            </seg>
            <seg n="a55fe1d4">
              Jag kan inte låta bli att passa på att kommentera motionsförslagen
              under punkt 5 i betänkandet. Det är ju inte en partimotion från
              Miljöpartiet; därför väljer jag att inte yrka bifall till reservationen.
              Jag står naturligtvis bakom den, men besparar kammaren den omröstningen.
              Jag vill ändå säga några ord om förslagen.
            </seg>
            <seg n="e5c63ed2">
              Vi är några miljöpartister som anser att reglerna för arbete
              i bolagsstyrelser skulle kunna skärpas för att skapa ett ännu
              bättre företagsklimat. Vi menar att det är orimligt att styrelseledamöter
              ska kunna sitta i hur många bolagsstyrelser som helst. Det borde
              finnas något sätt att reglera detta enligt lag, där det sägs att
              man inte kan sitta på hur många stolar som helst.
            </seg>
            <seg n="31c4943e">
              Inom politiken försöker vi miljöpartister att sprida det inflytande
              som vi får som resultat av de allmänna valen genom att engagera
              så många människor som möjligt och se till att de får olika förtroendeuppdrag
              i stället för att några få medlemmar sitter på många stolar.
            </seg>
            <seg n="dd5d0fd5">
              Vi är några miljöpartister som anser att näringslivet borde ta
              efter detta och tillämpa samma filosofi och sprida uppdragen.
              Vi har uppfattningen att det till och med skulle gynna företagen
              om styrelseledamöterna inte satt på för många stolar. Det kan
              rimligen inte vara så att en människa kan klara av hur stora ansvarsområden
              som helst. Sedan kan man fundera på jävsfrågan ibland. Det gör
              vi när det gäller det offentliga, och det kan man göra i företagsvärlden
              också.
            </seg>
            <seg n="06346ce8">
              Tyvärr händer det ibland att helt olämpliga personer sätts in
              i bolagsstyrelser. Ibland kanske det sker av misstag. Men vid
              åtminstone några tillfällen har det kanske varit medvetet och
              att målvakter har fått ta straffen när oegentligheterna sedan
              har avslöjats.
            </seg>
            <seg n="57215248">
              För att undvika sådant och underlätta rekryteringen av fler kvinnor
              i bolagsstyrelserna menar vi att ett körkort för styrelseledamöter
              skulle kunna vara en bra modell. Det skulle kunna innebära en
              mindre grundkurs och någon form av lämplighetskontroll. Det skulle
              kunna bli en inkörsport för dem som är intresserade av att axla
              styrelseansvar samtidigt som det kan bli en form av ventil mot
              olämpliga. Förmodligen är det bästa att näringslivet självt utformar
              utbildning, körkort och granskning. Det tror jag absolut inte
              att politikerna ska lägga sig i. Men genom lagstiftning skulle
              man kunna besluta om att detta verktyg ska finnas i näringslivet.
            </seg>
            <seg n="0ba14771">
              Man skulle kunna säga att dessa två förslag utgör ytterligare
              en form av begränsning för friheten för aktieägarna att besluta
              över sin egendom. Men på samma sätt som när det gäller kravet
              på könsfördelning i styrelserna är vi övertygade om att detta
              är inskränkningar av ägarnas frihet som faktiskt är av godo. Vi
              är övertygade om att företagen, näringslivet och även investerarna
              vinner på detta förslag. Vi menar att politiskt beslutade ramar
              för näringslivsverksamhet inte måste vara av ondo för näringslivet.
              Genomtänkta ramar och tydlig styrning kan faktiskt många gånger
              både bidra till och underlätta förnyelse och framgång. Vi kommer
              att fortsätta att driva dessa frågor och liknande idéer därför
              att vi är övertygade om att det är bra för Sverige.
            </seg>
          </u>
          <note n="f0071108">
            Jag yrkar bifall till reservation 2.
          </note>
          <note type="speaker" n="900ca6f0">
            Anf. 48 EVA BENGTSON SKOGSBERG (m):
          </note>
          <u who="eva_bengtson_skogsberg_a43e49_w" xml:id="i-8cb04dcc5dfcdefa-0" n="e939be8d">
            <seg n="3200041a">
              Fru talman! I civilutskottets betänkande 13 behandlas ett tjugotal
              motionsyrkanden som är förknippade med associationsrättsliga frågor.
              Ungefär hälften av dessa motionsyrkanden berör en och samma sak,
              nämligen att nå en jämnare könsfördelning i bolagsstyrelserna.
              Där finns ingen motsägelse. Vi vill väl alla ha en jämnare fördelning.
              Jag är dock inte i dagsläget beredd att tillmötesgå motionärerna
              som vill lagstifta om att andelen kvinnor i privatägda aktiebolags
              styrelser måste vara minst 40 procent. För att nå dit är det viktigare
              att först se till att andelen kvinnor ökar som företagare och
              på olika chefsnivåer och även i våra valberedningar för att man
              därifrån sedan ska kunna rekrytera styrelseledamöter.
            </seg>
            <seg n="ce1636de">
              Ett annat bra sätt är regeringens mentorprogram Styrelsekraft,
              som har nämnts här av tidigare talare. Det är en lansering som
              har gett 200 välkvalificerade kvinnor tillgång till nätverk inom
              olika styrelser. Det finns ett stort intresse för detta, och över
              1 400 kvinnor från hela landet sökte om att få delta. Syftet är
              inte, som Egon Frid påstod, att utbilda dessa kvinnor, utan syftet
              är att lyfta fram och synliggöra kvinnor som har styrelsekompetens
              detta är redan kompetenta kvinnor och underlätta för valberedningar
              i deras rekryteringsarbete.
            </seg>
            <seg n="c5ca7ac3">
              Vi kvinnor måste ta för oss mer. Genom Veckans Affärers uppmärksamhet
              runt jämställdhet i näringslivet, som nämndes här tidigare, har
              ett jämställdshetstänk väckts hos några tunga namn i näringslivet.
              Det är en ständig diskussion om kvinnliga styrelseledamöter och
              kvinnors kompetens. Det finns mycket att hämta om detta på Veckans
              Affärers hemsida. Jag tror att detta är en framkomlig väg.
            </seg>
            <seg n="999b0d8c">
              Dagens Industri hade i lördags en glädjande nyhet om att jämställdheten
              ökar i våra styrelser. Det är en mäktig kvinna som har suttit
              i valberedningar som har stor del i denna utveckling. Jag hoppas
              och tror att det efter vårens bolagsstämmor ser annorlunda ut.
            </seg>
            <seg n="6c8f37f7">
              Fru talman! Vi kan i dag se att trenden med sociala företag fortsätter
              i positiv riktning. De är för mig ett bra exempel på komplement
              till den reguljära arbetsmarknaden med särskilt fokus på att hjälpa
              de människor som har det svårt att göra sig gällande.
            </seg>
            <seg n="e9ae69d7">
              Många människor kan se fram emot en bättre framtid. Människor
              som har varit arbetslösa i flera år har äntligen fått en ny mening
              med livet. Människor som har varit beroende av bidrag i olika
              former har fått en egen lön och kan försörja sig. Människor som
              har drabbats av hemlöshet och missbruk har fått en ny start. De
              positiva exemplen är många.
            </seg>
            <seg n="ee5080e4">
              Redan 1998 konstaterades det i denna kammare att den lagstiftning
              med det regelverk som fanns för sociala företag var tillräcklig.
              Man kan tycka att mycket kanske har hänt sedan dess. Men några
              omfattande reformer ansågs inte nödvändiga då, och det anser vi
              inte nu heller. Bland annat kunde man då peka på att den kooperativa
              företagsformen sedan tidigare stärkts och även fått likvärdiga
              arbetsvillkor i jämförelse med andra företag.
            </seg>
            <seg n="5fbaf830">
              I november 2007 fick fyra myndigheter dåvarande Nutek, Arbetsförmedlingen,
              Försäkringskassan och Socialstyrelsen uppdraget att ta fram förslag
              på insatser som kan bidra till att fler sociala företag kan starta
              och tillåtas att växa i vårt land. De presenterade i maj 2008
              ett programförslag för fler och växande sociala företag.
            </seg>
            <seg n="85e4f29b">
              Jag är övertygad om att samhällsnyttan är stor och fortsatt har
              mycket att vinna på de sociala företagens arbete. Trygghetssystemen
              i vårt samhälle ska givetvis också omfatta de människor som verkar
              inom dessa företag. Kopplingen mellan arbetsmarknaden och de människor
              som i dag står långt ifrån den förstärks genom de sociala företagen.
            </seg>
            <seg n="67418026">
              Däremot är jag mer tveksam till att införa ytterligare lagstiftning
              på området. Det finns ibland en övertro på lagstiftningens makt
              och möjlighet att påverka. I stället ser jag gärna att vi går
              mot en utveckling där kunskapen om de sociala företagens roll
              i samhället ökar genom att fler människor som drabbats av utanförskap
              och arbetslöshet kan få en möjlighet att komma tillbaka i arbetslivet
              genom de sociala företagens insatser. Då krävs det också en tydligare
              och mer tillgänglig information om deras arbete, något som regeringen
              också har avsatt resurser till.
            </seg>
            <seg n="788d63c6">
              Jag hade tänkt säga något även om revisionsplikten. Men eftersom
              min röst i dag är lite beslöjad av en långvarig förkylning överlämnar
              jag med varm hand till mina alliansvänner att ta upp detta.
            </seg>
            <seg n="bd7d46ed">
              Slutligen vill jag säga något om den motion som behandlar arbete
              i bolagsstyrelser. Där föreslår Miljöpartiet en begränsning av
              hur många styrelseuppdrag en person ska kunna ha. Miljöpartiet
              anger också att regeringen bör inrätta en styrelseutbildning.
            </seg>
            <seg n="af713e36">
              Det finns redan i dag tydliga regler inom lagstiftningsområdet
              som reglerar hur ett bolags styrelse ska formeras via aktiebolagslagen.
              Det är upp till den person som är stämmoordförande att innan styrelsevalet
              äger rum hämta information om vilka möjliga övriga uppdrag som
              en potentiell styrelseledamot innehar. Om det skulle uppstå en
              intressekonflikt inom ramen för detta bör det rimligen också finnas
              möjligheter att lösa detta på ett tillfredsställande vis. I dag
              är det inte ovanligt eller anmärkningsvärt att en person innehar
              uppdrag i flera olika bolagsstyrelser. Bedömning av arbetsbörda,
              tidsbrist och andra faktorer som spelar in vid dessa val kan knappast
              politiker utifrån bestämma över.
            </seg>
            <seg n="ae60338a">
              Låt oss i stället utgå från att de människor som kandiderar till
              en styrelsepost i ett företag gör det med både kunskap och goda
              intentioner.
            </seg>
          </u>
          <note n="ee8c785c">
            Fru talman! Jag yrkar avslag på samtliga motioner i betänkandet.
          </note>
          <note type="speaker" n="2fa5acae">
            Anf. 49 FREDRIK LUNDH SAMMELI (s) replik:
          </note>
          <u who="fredrik_lundh_sammeli_21594a_w" xml:id="i-1b46f080bb767c8e-0" n="bcd4ca48">
            <seg n="3e358703">
              Fru talman! Regeringsföreträdarna säger sig dela oppositionens
              problembild, vilket är glädjande. Men precis som vanligt och som
              i många debatter tidigare fokuserar man på äganderätten och ägandeförhållandena
              det är inte mitt företag, inte ditt företag och så vidare.
            </seg>
            <seg n="e76b1255">
              Om det var så att de som kämpade för kvinnlig rösträtt hade nöjt
              sig med att konstatera att de som sitter på beslutandemakten någon
              gång i framtiden kommer att inse att det blir bättre beslut om
              även kvinnor får sitta med, när tror då Eva Bengtson Skogsberg
              att vi hade fått kvinnlig rösträtt?
            </seg>
            <seg n="2f6f845d">
              Vad vill företrädarna för den moderatledda regeringen säga till
              de kvinnor som känner sig förbisprungna av män trots att kvinnornas
              meriter och utbildning vägt tyngre? Vad vill ni säga till min
              dotter och alla andra småtjejer som växer upp i dagens samhälle?
              Är det att de ska vänta i över 150 år till för att få samma rätt
              som sina killkompisar?
            </seg>
            <seg n="0aeeac8b">
              Nej, jag är helt övertygad om att vi behöver en lagstiftning
              som bryter mot det konservativa mönster som gör att kvinnor i
              dag är underrepresenterade i bolagsstyrelser och om att vi behöver
              en regering som tar detta på allvar.
            </seg>
          </u>
          <note type="speaker" n="8f80200a">
            Anf. 50 EVA BENGTSON SKOGSBERG (m) replik:
          </note>
          <u who="eva_bengtson_skogsberg_a43e49_w" xml:id="i-8cb04dcc5dfcdefa-1" n="e939be8d">
            <seg n="7c688a08">
              Fru talman! Jag vet inte om någon i denna kammare hört mig säga
              någonting om äganderätten eller om det står något om äganderätten
              i betänkandet. Jag får väl gå tillbaka och läsa lite noggrannare.
              Jag har inte yttrat mig i frågan.
            </seg>
            <seg n="b2c1c5f4">
              Jag hoppas att Fredrik Lundh Sammelis lilla Wilda får samma möjligheter
              utan att det kvoterats eller lagstiftats om att hon ska få det.
              Jag hoppas alltså att de möjligheterna är naturliga när hon blir
              vuxen.
            </seg>
            <seg n="195052d1">
              Jag har själv gått en styrelseutbildning. Styrelseakademien Sydost
              har utbildningar för styrelseledamöter. 25 procent var kvinnor.
              Jag hade möjlighet att delta i både Karlskrona och Kalmar annars
              passade det inte ihop med mitt riksdagsarbete. Om kvinnor nu ropar
              efter styrelseuppdrag förvånar det mig att kvinnorna själva inte
              anmäler sig till styrelseutbildningar.
            </seg>
            <seg n="8acb36ed">
              Jag vet att det är många som bromsar. Jag tycker ändå att vi
              är på god väg att få ett mer jämställt samhälle.
            </seg>
            <seg n="c090be07">
              Vad som ännu mer förvånar mig är att Socialdemokraterna och oppositionen
              över lag så mycket värnar om jämställdhet i fråga om styrelseuppdragen.
              Varför värnar ni inte lika mycket om en jämn könsfördelning inom
              barnomsorgen och äldreomsorgen? Vilken lagstiftningsväg kräver
              ni där? Om fler män var aktiva och deltog där skulle det utgöra
              ett lyft för dessa arbeten; det skulle höja statusen och kanske
              också lönerna.
            </seg>
          </u>
          <note type="speaker" n="10aa8ad1">
            Anf. 51 FREDRIK LUNDH SAMMELI (s) replik:
          </note>
          <u who="fredrik_lundh_sammeli_21594a_w" xml:id="i-1b46f080bb767c8e-1" n="bcd4ca48">
            <seg n="c4f4be65">
              Fru talman! Man är inte nöjd, och man skriver i betänkandet att
              det krävs eftertanke. Men ni kan inte på allvar mena att problemet
              är att Sverige nu, år 2010, saknar kompetenta kvinnor och att
              det krävs mer styrelseutbildningar att bara vi åstadkommer detta
              kommer alla strukturer på området att förändras.
            </seg>
            <seg n="9e6836c4">
              Varför kan man se en så tydlig förändring i Norge efter det att
              lagstiftning där genomförts en förändring från en väldigt dålig
              kvinnorepresentation till en representation som är sådan att den
              faktiskt genomsyrar hela samhället?
            </seg>
            <seg n="20e636bb">
              Jämställdheten är viktig och då inte bara på det här området.
              Vi behöver en regering som driver jämställdhetspolitiken och som
              har ett jämställdhetsperspektiv på hela samhället. Det har definitivt
              inte den nu sittande regeringen. En rödgrön regering kommer på
              ett betydligt tydligare sätt att både hantera denna fråga och
              driva på för ett jämställt samhälle. Vi tror att vi alla därmed
              blir vinnare.
            </seg>
            <seg n="b9a41f48">
              Jag och min partiledare Mona Sahlin tycker lika när det handlar
              om bolag och bolagsstyrelser och också när det handlar om hur
              vi ska avskaffa vårdnadsbidraget och öka jämställdheten och om
              att heltid är en rättighet och deltid en möjlighet.
            </seg>
            <seg n="eda4469d">
              Det skulle vara intressant att få höra vad det är som skiljer
              mellan Eva Bengtson Skogsbergs och Fredrik Reinfeldts syn på kvotering.
            </seg>
          </u>
          <note type="speaker" n="390c12ea">
            Anf. 52 EVA BENGTSON SKOGSBERG (m) replik:
          </note>
          <u who="eva_bengtson_skogsberg_a43e49_w" xml:id="i-8cb04dcc5dfcdefa-2" n="e939be8d">
            <seg n="22c533d0">
              Fru talman! Jag tror inte att kvinnor har lägre utbildning eller
              att det behövs utbildning. Styrelsekraftsprojektet, som jag tidigare
              talat om, syftar till att pålysa att det finns kvinnor och att
              lyfta fram de kvinnor som har kompetens. Jag sade nyss att bara
              25 procent kvinnor gick på nämnda styrelseutbildning. Miljöpartiet
              har ju efterlyst styrelseutbildning.
            </seg>
            <seg n="c75ed4be">
              Därför frågar jag: Är det så många kvinnor som vill sitta i just
              bolagsstyrelser? Om så vore fallet skulle det visa sig i efterfrågan
              på utbildningarna. Rekryterings- och valberedningar tittar på
              vilka som gått utbildningar eftersom man därmed lite grann visar
              att man är intresserad av att sitta i styrelser.
            </seg>
            <seg n="26edca53">
              Norge lyftes fram som ett exempel. Man kan hoppas att valberedningarna
              i Sverige ser att det lyckats bra i Norge och att vi kan göra
              samma sak, utan kvotering. Efter vad jag hört är det väldigt få
              kvinnor i Norge som sitter i styrelser. Däremot har de kvinnorna
              väldigt många uppdrag. Jag kan dock inte ange en siffra, men jag
              har fått en uppgift om det. Men då breddar vi inte kvinnornas
              möjligheter, utan några få är styrelseproffs.
            </seg>
            <seg n="f63c72a0">
              Jag tror att statsministern och jag har samma syn. Vi hoppas
              att detta ska gå utan kvotering.
            </seg>
          </u>
          <note type="speaker" n="e818915c">
            Anf. 53 JAN LINDHOLM (mp) replik:
          </note>
          <u who="jan_lindholm_e5f198_w" xml:id="i-8fb652db747671a8-0" n="c59bb82a">
            <seg n="01548b3f">
              Fru talman! Jag har en kort fråga: Ser Eva Bengtson Skogsberg
              några nackdelar med den lagstiftning som införts i Norge?
            </seg>
            <seg n="699da48a">
              Vi har här hört att Eva Bengtson Skogsberg ser ett problem i
              att det än så länge är för få kvinnor i styrelserna sådant kan
              ju ta tid.
            </seg>
            <seg n="2ff3aade">
              Men vilka nackdelar ser man? Jag saknar nämligen argument för
              att inte säga ja till en lagstiftning om könskvotering i bolagsstyrelser.
              Jag hör inte vad det är som är problemet. Det skulle jag vilja
              veta.
            </seg>
          </u>
          <note type="speaker" n="fe53628e">
            Anf. 54 EVA BENGTSON SKOGSBERG (m) replik:
          </note>
          <u who="eva_bengtson_skogsberg_a43e49_w" xml:id="i-8cb04dcc5dfcdefa-3" n="e939be8d">
            <seg n="699cbda6">
              Fru talman! Det är väl ingen nackdel att det i Norge är fler
              kvinnor i bolagen. Möjligtvis kan det vara en nackdel att man
              när man lagstiftat och snabbt skulle komma upp till nivån i fråga
              hade en handfull kvinnor som fick väldigt många uppdrag för att
              kvoten skulle uppnås. Det är anledningen till att jag tycker att
              vi kvinnor måste engagera oss i företagen, bli företagare och
              komma på olika chefspositioner hela vägen upp det är ju så folk
              rekryteras annars blir det bara en handfull kvinnor. Det jag tycker
              är lite synd är just att det inte finns tillräckligt med kvinnor
              hela vägen upp. Där tycker jag att fokus skulle ligga.
            </seg>
            <seg n="223eeb6d">
              Nackdelen med lagstiftning är att kvotering därmed påtvingas.
              En del av de kvinnor som nu nått positioner tycker att de kommit
              dit på egna meriter. Det är klart att man alltid kommer dit på
              egna meriter. Men det blir ändå lite tvångsmässigt när det ska
              kvoteras. Det är väl det som jag kan se som en nackdel. Men går
              det här inte att lösa på annat sätt får vi på nytt överväga detta.
            </seg>
          </u>
          <note type="speaker" n="2739d632">
            Anf. 55 JAN LINDHOLM (mp) replik:
          </note>
          <u who="jan_lindholm_e5f198_w" xml:id="i-8fb652db747671a8-1" n="c59bb82a">
            <seg n="4ab48060">
              Fru talman! Utifrån tidigare replikskifte här förstår jag att
              det från majoritetens sida inte längre är något problem med det
              som tidigare varit ett argument jag har flera gånger tidigare
              hört det nämligen med inskränkandet av äganderätten.
            </seg>
            <seg n="3b1f02f4">
              För att det ska bli klart och tydligt undrar jag: Är det nu återstående
              problemet med lagstiftning om könskvotering i bolagsstyrelser
              att de kvinnor som kommit in på så sätt skulle känna sig inkvoterade,
              att de skulle känna att de inte fått uppdraget på egna meriter?
              Är det alltså det återstående problemet för oss att tackla?
            </seg>
          </u>
          <note type="speaker" n="692259b5">
            Anf. 56 EVA BENGTSON SKOGSBERG (m) replik:
          </note>
          <u who="eva_bengtson_skogsberg_a43e49_w" xml:id="i-8cb04dcc5dfcdefa-4" n="e939be8d">
            <seg n="0a0232fc">
              Fru talman! För mig är detta det enda problemet. Jag skulle inte
              vilja lagstiftas in i en styrelse, utan jag skulle vilja väljas
              på samma kriterier som männen.
            </seg>
          </u>
          <note type="speaker" n="8e44a72b">
            (JAN LINDHOLM (mp):
          </note>
          <u who="jan_lindholm_e5f198_w" xml:id="i-8fb652db747671a8-2" n="c59bb82a">
            <seg n="51985917">
              Jag tycker att det är bra att det blir tydligt.)
            </seg>
          </u>
          <note type="speaker" n="2467249f">
            Anf. 57 LENNART PETTERSSON (c):
          </note>
          <u who="lennart_pettersson_centerpartist_0685e0_w" xml:id="i-620c77901c384032-1" n="06f0ab3b">
            <seg n="0558cf81">
              Fru talman! Ett antal av dagens motioner som är uppe till debatt
              handlar om könskvotering i bolagsstyrelser. Jag vill redan nu
              inledningsvis göra klart att jag inte tycker att man ska lagstifta
              om hur styrelseposter ska fördelas. Däremot är det både min och
              Centerpartiets uppfattning att det är viktigt att vi arbetar med
              attityder och förhållningssätt för att få en jämnare fördelning
              mellan kvinnor och män på viktiga poster, både i den offentliga
              och i den privata sektorn.
            </seg>
            <seg n="5d2f6991">
              Det borde vara självklart för alla att sträva efter en hyfsad
              balans mellan män och kvinnor, men samtidigt får vi kanske också
              acceptera att förändringar ibland tar lite längre tid än vad som
              är önskvärt. Med tanke på hur många kvinnor som läser på högskolor
              och universitet är det väl ändå bara en tidsfråga innan vi har
              en majoritet av kvinnor på ledande poster i Sverige, och då räknar
              jag in även styrelserna i privata bolag.
            </seg>
            <seg n="f175b669">
              För Centerpartiet är det viktigaste att sammansättningen i en
              styrelse är sådan att den på bästa sätt kan utveckla företaget.
              Den styrkan tror jag bäst går att få med en jämn könsfördelning.
              Däremot är jag inte helt säker på att det är möjligt att vid varje
              tillfälle och i varje styrelse göra detta, och det tycker jag
              att vi ska ha respekt för som lagstiftare. Det får vara gränser
              för hur långt in i den privata sfären vi ska gå. I stället för
              att behöva arbeta med dispenser är det bättre att ge frihet åt
              våra företag att själva få styra över sina verksamheter.
            </seg>
            <seg n="090cc257">
              Det är inte så att vi riksdagsledamöter vet vad som är bäst för
              varje enskilt företag i varje situation, och då är det orimligt
              att vi styr över sammansättningen i deras styrelser. Eller är
              det någon från oppositionen som kan påstå att de som enskilda
              ledamöter vet att det vid ett visst tillfälle i ett visst bolag
              är bäst med en man eller kvinna? Jag kan i alla fall inte påstå
              att jag har den kunskapen.
            </seg>
            <seg n="9fd91c3d">
              Det främsta vapnet man kan använda är att ha valberedningar med
              breda kontaktytor som ökar möjligheten att få en slagkraftig styrelse.
              Följaktligen behövs det fler kvinnor i valberedningarna. En annan
              möjlighet är att närvara vid bolagsstämmor och påtala om det finns
              brister i sammansättningen i styrelsen eller i valberedningen.
              En tredje möjlighet är att kunderna ställer krav på jämställdhet
              precis som när det gäller miljökrav.
            </seg>
            <seg n="de294693">
              Fru talman! När det gäller några av de andra motionerna kan jag
              inte se att vi behöver en särskild lagstiftning för sociala företag.
              Det finns ju möjlighet att driva kooperativ verksamhet utan vinstintresse.
              Samtidigt ska erkännas att vi får allt fler bolag inom den ideella
              sektorn, och då passar kanske inte den nuvarande aktiebolagslagen
              in helt och fullt. Ibland är det bara av praktiska och skattetekniska
              skäl som man har både förening och aktiebolag där det inte finns
              något intresse av största möjliga vinst. Man kan dock arbeta för
              bolagets bästa utan att ha som mål att kortsiktigt tjäna så mycket
              pengar som möjligt. Sammantaget bedömer jag därför att det går
              att bedriva social företagsamhet inom ramen för den nuvarande
              aktiebolagslagen.
            </seg>
            <seg n="65554af7">
              Det finns också en motion om avskaffande av revisionsplikten.
              Vi vet att det finns en utredning, och såväl motionären som jag
              själv satt med i referensgruppen. Ärendet finns nu hos regeringen,
              och jag förväntar mig en proposition under våren precis som det
              är aviserat i propositionslistan. Jag hoppas också att regeringen
              ser fördelarna med att ta bort revisionsplikten för de allra flesta
              företag och har modet att gå så långt det är möjligt med tanke
              på EU:s regelverk. Det innebär i så fall att 96 procent av våra
              företag slipper den obligatoriska revisionen. Det är företag som
              har mindre än 83 miljoner kronor i omsättning, mindre än 41,5
              miljoner kronor i balansomslutning och färre än 50 anställda.
            </seg>
            <seg n="95554d77">
              Avskaffandet av revisionsplikten är en viktig komponent i både
              Centerpartiets och Alliansens arbete med regelförenklingar. Sammanlagt
              rör det sig om 56 miljarder i minskade obligatoriska kostnader
              för våra företag. Att det sedan i slutänden ändå kan finnas de
              som väljer att ha kvar revisionen eller har det på grund av att
              till exempel banken kräver det är en annan sak.
            </seg>
            <seg n="b0ccd344">
              Fru talman! Miljöpartiet är återigen inne och vill detaljstyra
              hur man arbetar i bolagsstyrelser när man föreslår begränsningar
              i antal uppdrag för styrelseledamöter. Det kan inte vara riksdagens
              uppgift att avgöra detta. Om ett företag tycker att en ledamot
              gör ett bra jobb är det deras sak att få besluta om fortsatt styrelsearbete
              även om han eller hon har fler än fem uppdrag. Vissa säger ju
              att man om man ska få något gjort ska vända sig till dem som har
              mycket att göra. Den klåfingrighet som Miljöpartiet visar skrämmer
              mig. Det är ju ett rent socialistiskt tänkande som nu börjar synas
              i konkreta förslag.
            </seg>
            <seg n="b8220179">
              Det står också i samma motion att man vill att regeringen ska
              ordna utbildningar i styrelsearbete, och man har krav på styrelsekörkort.
              Mina vänner, vi pratar om förtroendevalda personer som söks upp
              för att de antas kunna göra ett bra jobb i en styrelse. Vi får
              bärga oss när vi tittar på vad som är det offentliga uppdrag vi
              har att styra och ställa i samhället och vad vi ska ge för rättigheter
              och friheter till det privata näringslivet. Det är bra att Miljöpartiet
              bekänner färg nu så nära valet, men det är samtidigt en gåta att
              de inte har något förtroende för det privata näringslivet.
            </seg>
          </u>
          <note n="4498c579">
            Fru talman! Jag vill avsluta med att yrka bifall till förslaget
            i utskottets betänkande och avslag på samtliga motioner och reservationer.
          </note>
          <note type="speaker" n="e46fb51b">
            Anf. 58 JAN ERTSBORN (fp):
          </note>
          <u who="jan_ertsborn_ac1820_w" xml:id="i-f93563b28891430e-1" n="a073d2a2">
            <seg n="a796b924">
              Fru talman! Jag skulle kunna göra detta kort genom att instämma
              i vad både Eva Bengtson Skogsberg och Lennart Pettersson har sagt
              beträffande egentligen alla de frågor som har varit uppe till
              debatt med anledning av detta betänkande. Några minuter ska jag
              dock ändå uppehålla kammaren.
            </seg>
            <seg n="4c027f9f">
              Vi har i min valkrets nere i Halland ett sågverk med 20 anställda
              sågverksarbetare. För tiotalet år sedan var det aktuellt med ett
              generationsskifte. Grundaren har två barn, en flicka och en pojke.
              Är det någon som tycker annat än att pappan måste få avgöra vem
              han bedömer har den bästa kompetensen att driva detta företag
              vidare? Det tror jag inte. Nu är detta inte ett publikt bolag,
              men det är i alla fall ett bolag med väldigt många manliga anställda.
            </seg>
            <seg n="c88adace">
              Pappan såg tydligt att det var hans dotter som hade den stora
              kompetensen att leda företaget, och hon tog över det för tio år
              sedan. Jag har själv varit styrelseordförande under hela tiden
              och sett vilken enorm kompetens och förmåga denna unga kvinna
              hade redan när hon började och har haft under dessa tio år. Hon
              driver alltså i dag ett framgångsrikt sågverk med tjugotalet män
              anställda. Jag tar detta som ett bra exempel på att det är kompetens
              och förmåga som ska styra.
            </seg>
            <seg n="f7a141b7">
              Jag är inte rädd för att tala om ägandebegreppet när det gäller
              frågan om könskvotering i bolagsstyrelser. Jag tycker att en ägare
              av en verksamhet måste få bestämma vem som ska leda verksamheten.
              Jag tycker faktiskt att det, som Jan Lindholm sade, är en naturlag.
              Den behöver inte motiveras ytterligare. Det är lätt att ställa
              sig bakom att inte lagstifta om detta. Däremot är vi i Alliansen
              och i Folkpartiet naturligtvis införstådda med att vi har mycket
              kvar att göra beträffande jämställdheten. Vi har det beträffande
              fritis, dagis och äldreomsorg, som Eva Bengtson Skogsberg tog
              upp.
            </seg>
            <seg n="dea33bad">
              Inom juristkåren kan vi i dag se att det håller på att bli lite
              annorlunda. Tittar man på antalet åklagare och domare i dag ser
              man att kvinnorna håller på att ta över. Jag skulle dock inte
              drömma om att lägga fram något förslag om att vi ska kvotera utifrån
              könstillhörighet beträffande domartjänster.
            </seg>
            <seg n="9d937915">
              Något lite beträffande socialt företagande. Det finns en motion
              och en reservation om socialt företagande. Jag har letat och försökt
              läsa mellan raderna vad man egentligen är ute efter för någonting.
              Vad är det för regler man vill ha? Vad är det för regelverk som
              man vill ha som vi inte har i dag i de befintliga företagsformerna?
              Jag kan inte finna detta. Tanken med ett socialt företagande är
              naturligtvis väldigt god i sig, men jag kan inte förstå vad ett
              sådant regelverk skulle innehålla som inte finns i aktiebolagsformen,
              ekonomiska föreningar, handelsbolag eller enskild näringsverksamhet.
              Jag tycker att reservanterna är skyldiga att tala om detta för
              att man över huvud taget ska kunna föra en debatt.
            </seg>
            <seg n="082c246e">
              Det kommer en lagstiftning om att ta bort revisionsplikten för
              en del företag. Den har blivit lite fördröjd, men det kommer en
              proposition under våren som riksdagen får ta ställning till. Det
              är naturligtvis fråga om omfattningen, vad man menar med mindre
              eller medelstora företag och var man ska dra gränsen. Det finns
              mig veterligen ingen fullständigt klar överenskommelse mellan
              allianspartierna om var den gränsen ska dras. Men en proposition
              kommer på det sätt som det är aviserat, och då får vi ta ställning
              till om allianspartierna har kommit fram till en lämplig avgränsning.
              Under alla förhållanden behöver vi ta bort revisionsplikten för
              de mindre företagen. Det är inte bara en regelbörda, det är en
              ganska rejäl kostnad som drabbar småföretagen och som småföretagen
              inte har någon motsvarande nytta av.
            </seg>
          </u>
          <note n="9cee4880">
            Fru talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker" n="1fa9b508">
            Anf. 59 JAN LINDHOLM (mp) replik:
          </note>
          <u who="jan_lindholm_e5f198_w" xml:id="i-8fb652db747671a8-3" n="c59bb82a">
            <seg n="59740e8c">
              Fru talman! Jan Ertsborn inledde med exemplet sågverk. Jag vet
              inte riktigt vad det fyller för funktion annat än att det möjligen
              är ett sätt att försöka påstå att oppositionen har en uppfattning
              som oppositionen inte har. Jag tycker inte att det hörde hemma
              i sammanhanget. Jag kan inte se att oppositionen på något sätt
              skulle inskränka den här mannens rätt att bestämma över vem av
              barnen som ska ärva. Det finns regler för arv och ett regelverk
              som styr det hela.
            </seg>
            <seg n="0700027b">
              Jag vill passa på att ställa en fråga till Jan Ertsborn. Om nu
              Jan Ertsborn inte är rädd att prata om ägandets makt över företaget
              skulle det vara intressant att höra hur Jan Ertsborn ser på de
              övriga punkterna i aktiebolagslagen. Det finns redan i dag ett
              ganska stort antal inskränkningar i äganderätten när det gäller
              att utse bolagsstyrelsepersoner. Jag förstår inte varför den här
              dimensionen, att man skulle lägga in ett krav på en jämställd
              representation i bolagsstyrelser, skulle vara av någon allvarligare
              art när det gäller ägandefriheten jämfört med övriga inskränkningar.
            </seg>
            <seg n="04934de7">
              Jag är väldigt intresserad av att höra hur det är i Folkpartiet.
              Jag har haft en relation till Folkpartiet en gång i tiden och
              känner många folkpartister. Jag är förvånad över att den här frågan
              inte är viktig, att Folkpartiet inte är det parti som driver på
              att vi ska ha en jämställd könsfördelning i bolagsstyrelserna.
              Det är min bild av det gamla Folkparti som jag kände en gång i
              tiden.
            </seg>
            <seg n="41486096">
              Har ni någon debatt i Folkpartiet i den här frågan? Eller låter
              ni det här vara en ren fråga för marknaden?
            </seg>
          </u>
          <note type="speaker" n="f3bc8d23">
            Anf. 60 JAN ERTSBORN (fp) replik:
          </note>
          <u who="jan_ertsborn_ac1820_w" xml:id="i-f93563b28891430e-2" n="a073d2a2">
            <seg n="fc93c54e">
              Fru talman! Det är intressant att notera att Jan Lindholm tydligen
              har kontakter med folkpartister men inte hör att vi talar om jämställdhet.
              Vi innehar dessutom posten i regeringen som innefattar jämställdhetsfrågorna.
              Dessa är definitivt inte förda åt sidan i Folkpartiet, utan tvärtom,
              dem arbetar vi ständigt och jämt med. Men det är frågan när man
              ska använda lagstiftningsinstrumentet som vi har uppe till debatt
              i dag, och där kommer vi uppenbarligen fram till olika uppfattningar.
            </seg>
            <seg n="9edcbd73">
              Jag vidhåller den uppfattning som vi har i Folkpartiet, att vi
              ska låta ägarrepresentanterna utse den ledning som man vill ha
              för att företaget ska drivas framgångsrikt även i fortsättningen.
              Jag har inte hört från någon av er i oppositionen att vi i det
              här samhället inte skulle ha framgångsrika företag som har duktiga
              styrelser. Det är något som vi verkligen har och som vi lever
              väldigt gott på.
            </seg>
            <seg n="e4285df9">
              Vi fortsätter med vårt jämställdhetsarbete i Folkpartiet, men
              vi gör det inte lagstiftningsvägen när det handlar om styrelser
              i börsbolagen.
            </seg>
          </u>
          <note type="speaker" n="e9cc0653">
            Anf. 61 YVONNE ANDERSSON (kd):
          </note>
          <u who="yvonne_andersson_0cab57_w" xml:id="i-60b23d4de08edac7-1" n="cce9f3a6">
            <seg n="8cd42dcc">
              Fru talman! Jag tänker i mitt anförande i dag uppehålla mig vid
              frågor om könsfördelning i bolagsstyrelser. Det är en viktig fråga,
              och den har politiska grunder.
            </seg>
            <seg n="0e4bd825">
              Vilken rätt har en politisk majoritet att genom lagstiftning
              tvinga en ägare att utse den ena eller den andra att leda sitt
              företag vilken bakgrund, kön eller egenskap personen än må bära
              med sig? I ett flertal motioner föreslås att regeringen ska göra
              ändringar i aktiebolagslagen, som innebär att minst 40 procent
              av vartdera könet ska vara representerat i privatägda aktiebolags
              styrelser. Det här är ingen ny fråga eller vilja för vänsterkartellen.
              Den har funnits därför att vänsterkartellen vill reglera vårt
              samhälle lagstiftningsvägen.
            </seg>
            <seg n="5b97c91a">
              Vad har vi gjort? Vi har varit tydliga under flera år när de
              här frågorna har kommit upp och sagt nej till kvotering, och vi
              har varit tydliga med att det här måste näringslivet självt få
              bestämma. I dag kan vi vara glada för det som står i Dagens Industri
              den 13 mars. Man konstaterar att i de fem största industriföretagen
              är det en tredjedel kvinnor i ledningen. Varför då? Därför att
              man hela tiden arbetar med frågan långsiktigt, genomgående. Det
              är inte brist på kvinnor som har kompetens. Tvärtom, vi kvinnor
              har kompetens, har ett annat tänk, vi kan helt enkelt. När det
              upptäcks, blir synligt och kommer fram nomineras kvinnor in i
              styrelserna, och det är då de blir fler. På det viset föds det
              hela underifrån i stället för att det ska finnas en majoritet
              i Sveriges riksdag som tvingar på en lag på företagen. Att vänsterkartellen
              inte någon gång kan ge upp med dessa tvingande regler som ni vill
              ha hela tiden, allt från föräldraförsäkring till kvotering i bolagsstyrelser,
              till vad förskollärarna ska göra och inte göra för att lära barnen,
              beteenden, roller och jag vet inte allt!
            </seg>
            <seg n="51697173">
              Nej, det område som vänsterkartellen inte har lyckats med är
              att se över statliga myndighetschefer. Under hela er regeringsperiod
              fanns ett underskott av kvinnor bland statliga myndighetschefer.
              Det första vi fick ta itu med när vi kom till makten 2006 var
              att se till att man rekryterade duktiga kvinnor till statliga
              myndighetschefer. Kolla på den statistiken och vad vi har gjort!
              Jag tror inte att ni har mod nog att föra fram särskilt mycket
              av era sätt att vilja bestämma över det privata näringslivet,
              över människor i deras vardag, bestämma här och där. Men ni klarar
              inte av det ni faktiskt förfogar över, nämligen statliga myndighetschefer.
            </seg>
            <seg n="238018a6">
              Det är inte, fru talman, och det behöver jag inte säga till fru
              talman men jag säger det här i kammaren, frihet att få en lag
              över sig för att få in kvinnor. Det är inte ens frihet för oss
              kvinnor att känna att vi ska ha något slags dolt handikapp.
            </seg>
            <seg n="3a20dec1">
              Jag hade själv möjligheten att bli erbjuden en tjänst på grund
              av att man skulle ha in en kvinna. Är det någon som tror att vi
              kvinnor har lust att ha den tjänsten? Jag vill inte ha handikapp
              för att jag är kvinna, och jag behöver inte handikapp. Nej, jag
              vill faktiskt värderas utifrån min kompetens och min kunskap,
              precis som vilken man som helst.
            </seg>
            <seg n="2367a240">
              Alltså kvotering, som ni framhärdar med hela tiden, är till kvinnornas
              nackdel. Ibland tror jag att ni för fram era idéer för att skapa
              en attityd och värdering som gör att kvinnor tror att de är mindre
              värda. Men se det gör inte vi. Vi anser att alla människor har
              samma värde, vi anser att alla människor ska prövas utifrån sin
              kompetens, förmåga och så vidare. Där det fungerar blir det kvinnor,
              och de får känna sig lika mycket värda som männen.
            </seg>
            <seg n="26e64a67">
              Nej till kvotering! Vi kan öka representationen i bolagsstyrelser
              genom att satsa på, uppvärdera, visa och synliggöra kvinnors kompetens.
              I dag ligger Sverige dåligt till när det gäller kvinnors företagande,
              på 23:e plats bland EU:s 27 länder. Det här vill vi ändra på.
              Det är också därför Näringsdepartementet jobbar hårt på att vi
              ska förenkla reglerna för näringsidkare, oavsett om det är kvinnor
              eller män.
            </seg>
            <seg n="051572a6">
              Så till Vänsterkartellen: Den stora framgången för att vi kvinnor
              ska komma in i styrelser, vilket är frågan på dagordningen här
              i debatten i dag, är att vi ska finnas till förfogande för nomineringar
              på samma villkor som männen, därför att kvinnor ska ha och har
              samma möjligheter att agera och vara kompetenta som män. Det handlar
              om vad vi sprider för värderingar och hur man upplever sig själv,
              och här finns det mycket mer att göra. Men näringslivet är på
              gång, och det har jag en hel sida med exempel på. Och kvinnors
              kompetens kommer fram ju mer de ges tilltro till den. Därför yrkar
              jag bifall till förslaget i betänkandet och avslag på reservationerna.
            </seg>
          </u>
          <note type="speaker" n="99f042a6">
            Anf. 62 GUNVOR G ERICSON (mp):
          </note>
          <u who="gunvor_g_ericson_e8dc6a_w" xml:id="i-3edaa126ac908ac2-0" n="cd02d25d">
            <seg n="d140710e">
              Fru talman! I mer än tio år har det debatterats hur det ska bli
              en mer jämn könsbalans i styrelser. Det gäller både i politiken
              och i näringslivet. Som vi hörde här förut hände det saker när
              Margareta Winberg satte tryck, men när det trycket försvann stannade
              utvecklingen av.
            </seg>
            <seg n="10fd2ae0">
              Det tycks sakta gå upp för de borgerliga regeringspartierna att
              de saknar stöd från majoriteten av Sveriges kvinnor och att det
              kan avgöra valet i höst. Efter tre och ett halvt år utan någon
              jämställdhetspolitik vaknar de till i elfte timmen. Jag välkomnar
              det. I grunden handlar politik om drömmar och visioner om hur
              man vill att samhället ska se ut, och det syns särskilt när man
              diskuterar jämställdhet.
            </seg>
            <seg n="5c49a17c">
              Till kd och Yvonne Andersson: Jag vet många kvinnor som har gått
              utbildning i Styrelsekraft som är så förbannade för att de inte
              erbjuds en styrelseplats. De är inte garanterade en styrelseplats
              när de har gått denna utbildning. De tycker att nu måste det vara
              nog, att det behövs en lagstiftning.
            </seg>
            <seg n="d8712b3d">
              De politiska partierna, inte alla, har tagit efter en kvoteringsmodell.
              När Miljöpartiet bildades införde vi varvade listor, men det räcker
              inte. Att bara var femte styrelseledamot i kommunala bolag är
              kvinna visar tydligt att mer behöver göras.
            </seg>
            <seg n="7dbf5dae">
              Miljöpartiet är ett feministiskt parti. Jämställdhetsfrågorna
              var centrala när vi bildades. Vi introducerade det jämställda
              språkrörssystemet, könsvarvade våra listor och kvoterade till
              de interna uppdragen. Det var banbrytande på sin tid att i praktiken
              erkänna kvinnors lika rätt till inflytande.
            </seg>
            <seg n="220eb60b">
              Det behövs politiska verktyg för att motverka könsmaktsordningen.
              Det är en ordning som finns men som inte alla ni på den borgerliga
              kanten erkänner. Det är en ordning som gör att kvinnor som grupp
              är underordnade män som grupp i inflytande och resurser. Den gör
              också att kvinnor och män fastnar i traditionella könsroller som
              är inskränkande för individens frihet.
            </seg>
            <seg n="5eff840c">
              För Miljöpartiet är jämställdhet sedan länge en frihetsfråga.
              En aktiv politik för jämställdhet ökar livsvalen för människor.
              Att, som de borgerliga gör, kämpa för att bevara traditionella
              könsroller med till exempel vårdnadsbidraget är tvärtom att kämpa
              för att valfrihet inte ska gälla fullt ut för vare sig kvinnor
              eller män.
            </seg>
            <seg n="33652ff1">
              Vart tog det folkparti vägen som tog jämställdheten på allvar?
              Nu har Folkpartiet en jämställdhetsminister som säger att hon
              inte är feminist. Hon vill inte heller använda de medel som fungerar
              för att få en jämnare representation i bolagsstyrelserna.
            </seg>
            <seg n="d0c3b747">
              Per Schlingmann, Moderaterna, går emot sin jämställdhetsminister
              och öppnar för lagstiftning om kvotering i bolagsstyrelserna.
              Den nya moderatlinjen i frågan står i skarp kontrast till de tre
              övriga allianspartiernas inställning som är ett absolut nej. Näringsminister
              Maud Olofsson har kritiserat Moderaternas utspel.
            </seg>
            <seg n="ce5068a4">
              Frågan är vad som händer om olyckan är framme och Alliansen får
              regera fyra år till, om det nu är så mycket till allians. Vad
              vill de borgerliga partierna egentligen? Är det de tre småpartiernas
              linje som gäller? Och var Moderaternas utspel just ett utspel
              utan någon större vilja och ambition att egentligen få fler kvinnor
              i bolagsstyrelserna? Det var kanske endast en desperat flirt från
              ett parti som vill ha chans till sista dansen nu inför valrörelsen
              när många kvinnor vänt dem ryggen.
            </seg>
            <seg n="aa65a689">
              Centern tycker att kvinnors företagande är bra, men när det gäller
              att ge förutsättningar för att öka kvinnors makt och inflytande
              backar de och påstår att ägarintressen går före. Men bara för
              att man äger något är det inte fritt att göra precis som man vill.
              Som min kollega Jan Lindholm tog upp här förut finns det också
              regler för vad man får göra med till exempel jordbruksmark, och
              om man äger en bil får man inte köra den hur man vill. Det finns
              spelregler att följa i samhället. Centern och Folkpartiet vill
              dock tydligen inte ha spelregler för ökad jämställdhet. Det ska
              komma av sig självt. Det är en tydlig politisk prioritering, ja.
              Och det är bra att det blir tydligt att det är den skillnaden
              inför valet.
            </seg>
            <seg n="ca147c86">
              Ni skickade brev till valberedningarnas ordförande i alla noterade
              bolag med uppmaning att skicka in en motivering till det valberedningsförslag
              man hade, men det gav då ingen större respons. Pinsamt få svarade,
              77 av 342. Det är en talande tystnad. Osynliggörande är som bekant
              en av de kända härskarteknikerna, men inte ens då reagerar Centern
              och Folkpartiet. De retirerar snällt och hoppas att allt ska vara
              glömt.
            </seg>
            <seg n="00a2e9f2">
              Om ni moderater nu vill kvotera, som Schlingmann har uttryckt
              men som Eva Bengtson Skogsberg inte tog upp här förut tyvärr är
              hon inte kvar här i kammaren varför då vänta till 2014 med att
              införa en lag som Sverige är i stort behov av sedan många år för
              jämställdheten och tillvaratagande av kompetens inom näringslivet?
              Det är ju inte så att kvinnor behöver utbildning. Och om det verkligen
              handlade om att synliggöra, som Moderaternas Eva Bengtson Skogsberg
              sade, borde väl i så fall valberedarna utbildas för att de ska
              kunna se alla dessa kvinnor som finns.
            </seg>
            <seg n="8d4f5f71">
              Veckans Affärer, som också nämnts här tidigare, kunde snabbt
              lista 500 kompetenta kvinnor som var beredda att ta uppdrag i
              morgon.
            </seg>
            <seg n="59139ca6">
              Det här handlar inte om kompetens som inte finns; det här är
              en fråga om makt. Det är dags att inse att näringslivet inte på
              egen hand kommer att bryta ojämställdheten i näringslivstoppen.
              Män som sitter på många stolar är tydligen inget problem för de
              borgerliga. Men om kvinnor får lite för många uppdrag är det tydligen
              ett problem hos er. Kvotering är inget mål utan ett medel som
              vi vet fungerar.
            </seg>
            <seg n="9b89c06e">
              Vi har hört här i dag att vi rödgröna är överens om att använda
              de medel som fungerar en lagstiftning om kvotering för privata,
              noterade bolag liksom för större offentliga bolag. Symtomatiskt
              nog ser vi att vi 2008 bara hade fyra kvinnor som vd i börsbolag.
              Det var två fler än 1999. På tio år! Och det ska komma underifrån.
            </seg>
            <seg n="6b2cc9ae">
              Vi i Miljöpartiet är övertygade om att med fler kvinnor på toppositioner
              inom bolagen förbättras förutsättningarna för fler kvinnor att
              rekryteras. Med fler kvinnor på toppositioner förbättras förutsättningarna
              för jämställda löner och bättre villkor i arbetslivet.
            </seg>
            <seg n="fd30a076">
              Flera undersökningar visar att det är dålig business med enfald
              i ledning och styrelse. Ett exempel är den finska EVA-rapporten
              som visar att bolag med en kvinnlig vd är ungefär 10 procent mer
              lönsamma, något som ligger i linje med tidigare rapporter från
              amerikanska forskningsinstitut som konstaterat i en studie av
              353 företag att de med högst andel kvinnor i ledningen hade 35
              procent högre avkastning på det egna kapitalet jämfört med de
              mindre jämställda bolagen.
            </seg>
            <seg n="4bab4496">
              Norges lag om kvotering i börsnoterade bolag har inneburit en
              klart bättre utveckling än i Sverige. Där har andelen kvinnor
              i styrelser gått från 7 procent 2003 till 40 procent i dag. Många
              nya ledamöter har fått chansen. Det är inte så att det är jättemånga
              personer som sitter på flera uppdrag, vilket påstods tidigare
              i debatten. Det som faktiskt har skett är en föryngring av bolagsstyrelserna
              och en markant höjning av utbildningsbakgrund eftersom fler styrelseledamöter
              i dag har högskoleutbildning än tidigare.
            </seg>
            <seg n="9c033446">
              Det finns inga hinder för att detta ska kunna ske även i Sverige.
              Faktum är att frågan utreddes under den förra mandatperioden och
              lades fram sommaren 2006. Men den hann inte läggas fram i riksdagen
              före valet. När de borgerliga partierna tillträdde lades locket
              på, och enligt jämställdhetsminister Nyamko Sabuni är det en sak
              för ägarna. Det har vi också hört här i dag från de borgerliga
              partierna.
            </seg>
            <seg n="3670dd26">
              Men vi ser resultatet. Det har inte hänt så mycket. Jämställdhetsfrågan
              är vår tids stora demokratifråga. Att kvinnor generellt har sämre
              ekonomisk makt och är sämre representerade bland chefer, bolagsstyrelser
              och ledningsgrupper är inte enbart en fråga för en handfull människor
              som äger företag. Sverige borde gå i Norges fotspår och lagstifta
              om kvotering i bolagsstyrelserna.
            </seg>
            <seg n="46b2b4be">
              I utskottsbetänkandet skriver ni att frågan ger anledning till
              eftertanke, men ni avvisar lagstiftning som medel. Moderater!
              Kommer ni verkligen att driva på för en lagstiftning om kvotering,
              eller vad är er partilinje? Är det som Eva Bengtson Skogsberg
              sade, eller är det som Per Schlingmann yttrade? Vad gör ni i Centern,
              Folkpartiet och Kristdemokraterna som inte alls vill se en lagstiftning?
              Vilken linje har ni egentligen? Man kan undra vad ni egentligen
              går till val på i denna fråga.
            </seg>
          </u>
          <note n="fcab416f">
            Jag yrkar bifall till reservation 1.
          </note>
          <note n="448a3a2b">
            I detta anförande instämde Jan Lindholm (mp), Fredrik Lundh Sammeli
            (s) och Egon Frid (v).
          </note>
          <note n="67245a7c">
            Överläggningen var härmed avslutad.
          </note>
          <note n="56f4ce29">
            10 § Vissa frågor om globalisering m.m.
          </note>
          <note n="075b4f31">
            Föredrogs
          </note>
          <note type="speaker" n="78d3945f">
            Anf. 63 KERSTIN ENGLE (s):
          </note>
          <u who="kerstin_engle_7302ea_w" xml:id="i-5c26618c37eea1b6-0" n="162fc1ba">
            <seg n="8e8cd912">
              Fru talman! I dag behandlar vi ett betänkande med den något kryptiska
              rubriken Vissa frågor om globalisering m.m . Det handlar om motioner
              om internationella handelssystem, de internationella finansiella
              institutionerna och internationella frågor om utveckling och miljö.
            </seg>
            <seg n="988e0e8a">
              För nästan exakt ett år sedan hade vi en debatt om globaliseringen.
              Nu behandlar vi ytterligare motioner som berör angelägna frågor
              för vårt samarbete i världen och allas rätt till välfärd och utveckling.
            </seg>
            <seg n="b5e1541a">
              Vi är i många stycken överens om att globaliseringen i huvudsak
              är positiv, men vi måste bli ännu bättre på att arbeta med grundläggande
              frågor om korruption och mänskliga rättigheter. Globaliseringens
              fördelar måste komma alla till del.
            </seg>
            <seg n="e4063e76">
              Fru talman! Inledningsvis vill jag säga att vi socialdemokrater
              givetvis står bakom alla våra reservationer, men jag yrkar bifall
              till reservation 1, Samarbete med Asien och Latinamerika och reservation
              4, Internationella handelssystem.
            </seg>
            <seg n="c01ae739">
              Många följer Asiens utveckling med både oro och tillförsikt.
              Hela den globala utvecklingen styrs av hur Asiens utveckling formas.
              I Asien finns dynamiska tillväxtmarknader samtidigt som hälften
              av världens fattiga lever där.
            </seg>
            <seg n="fa7fe3d1">
              Indien och Kina utgör de stora ekonomiska loken. Den indiska
              medelklassen växer, och Kinas tillväxt ligger runt 810 procent.
              De asiatiska ländernas växande ekonomier har bidragit till att
              miljontals människor lyfts ur fattigdom. Asien kommer att spela
              en ökande roll i världsekonomin och ha stor betydelse också för
              den svenska ekonomin.
            </seg>
            <seg n="55e607e1">
              Även om merparten av länderna i Asien ser ut att uppnå det första
              millenniemålet om halverad fattigdom till 2015 lever majoriteten
              av världens fattiga i Asien, och ett antal länder har problem
              med att klara övriga millenniemål. Sverige måste öka sina egna
              ansträngningar och arbeta för att påverka det internationella
              samfundet så att millennieutvecklingsmålen även uppnås i Asien.
            </seg>
            <seg n="d9c58a61">
              Många oroar sig över att jobben ska flyttas från Sverige, medan
              andra menar att en expansion i Asien även skapar jobb i Sverige.
              Ju fler indier och kineser som ökar sin köpkraft desto bättre
              för svensk ekonomi. Många svenska exportföretag har redan i dag
              en stor del av sin försäljning på den asiatiska marknaden. Kinas
              och Indiens ekonomiska utveckling ställer krav på vårt eget samhälles
              förändringsvilja. Indien skiljer sig från Kina genom att landet
              är en demokrati. I alla våra kontakter med Kina måste därför kraven
              på demokratisering och mänskliga rättigheter vara mycket tydliga.
            </seg>
            <seg n="b73ae870">
              Ett viktigt led i att öka förståelsen för förändringarna i Asien
              och att bredda och fördjupa ett ömsesidigt samarbete är ett tätt
              och brett besöksutbyte.
            </seg>
            <seg n="c67b5df4">
              I Sverige måste vi fortsätta att överväga hur vi ännu bättre
              ska tillvarata det mellanfolkliga samarbetet med Asien inom högre
              utbildning, forskning, folkrörelser och kultur. Samarbete mellan
              svenska och asiatiska forskningsinstitutioner har goda förutsättningar
              att öka, och inom forskningsbiståndet förordar vi ökade satsningar
              på Asien.
            </seg>
            <seg n="6caed243">
              Regeringen bör agera för att EU:s närvaro i Asien fördjupas och
              att EU blir en aktiv och engagerad partner. I detta läge har Sverige
              beslutat att lägga ned flera ambassader i Asien, till exempel
              i Laos och Filippinerna. Neddragningarna för utlandsrepresentationen
              tillsammans med minskningen av antalet samarbetsländer i utvecklingspolitiken
              gör att Sverige förlorar närvaro, kontaktytor och inflytande.
              Det oroar oss socialdemokrater. Sådana ändringar kräver noggranna
              överväganden och en genomtänkt strategi.
            </seg>
            <seg n="45b66680">
              Regeringen ska inom EU driva större samordning och sammanhållning
              för att med kraft driva målen inom demokrati, mänskliga rättigheter,
              handel, miljö, hälsa och säkerhetspolitik gentemot länder i Asien.
            </seg>
            <seg n="295588fa">
              Fru talman! I år, 2010, ska det hållas val i Burma. Förutsättningarna
              för att valet ska bli någorlunda demokratiskt är små, och den
              församling som enligt den nya konstitutionen ska väljas är inte
              heller demokratisk till sin karaktär. Inför valet har regimen
              sett till att fängsla oppositionsledare så att de inte kan ställa
              upp. Militärjuntan gör nu allt för att förhindra Aung San Suu
              Kyi att ta del i valet, och vi i Sverige fördömer våldet och förtrycket
              i Burma.
            </seg>
            <seg n="086c0894">
              Fru talman! Människans inverkan på klimatet eskalerar, och vi
              har ingen tid att spilla. Exemplets makt är stor. Vi måste visa
              att det är möjligt att ha en tillväxt kombinerad med hållbar utveckling.
              Inte minst i Asien är miljöhoten överhängande. Om ingenting görs
              kommer vi att se miljontals klimatflyktingar och miljökatastrofer
              som vi nu har svårt att föreställa oss.
            </seg>
            <seg n="0741a2d7">
              Det multilaterala samarbetet för hållbar utveckling har avgörande
              betydelse. FN måste ta aktiv ledning i arbetet för hållbar utveckling,
              vilket också bör prägla organ som Världsbanken, IMF och de regionala
              utvecklingsbankerna och WTO.
            </seg>
            <seg n="28336527">
              Den internationella handelns regler och avtal måste kombineras
              med miljökonventioner och internationell miljölagstiftning. Miljöpolitiken
              får inte heller begränsas så att den bara handlar om klimatfrågan.
              Vatten och sanitet, farliga utsläpp och ett hållbart jordbruk
              är frågor som inte heller får glömmas bort.
            </seg>
            <seg n="9313d83c">
              Fru talman! Demokratiska republiken Kongo, DRK, är sedan många
              år drabbat av väpnade konflikter som har sin grund i striden om
              landets naturresurser. Sverige måste i FN och inom EU lägga ned
              stor möda på att bekämpa den hänsynslösa plundringen av DRK:s
              naturtillgångar och motverka de kriminella nätverk som byggts
              upp av korrumperade politiker, militärer och företag.
            </seg>
            <seg n="7e047e5e">
              Den svenska regeringen bör också inom IMF, Världsbanken och FN
              verka för att komponenttillverkare och elektronikbolag i väst
              tar ett större ansvar för att de mineraler som importerats från
              DRK utvinns under förhållanden som inte innebär kränkning av de
              mänskliga rättigheterna.
            </seg>
            <seg n="2d210898">
              Bland annat tenn och volfram säljs vidare till länder i Östasien
              och där de förädlas till metaller som sedan används till olika
              elektronikprodukter som mobiltelefoner och bärbara datorer. Detta
              belyser med all tydlighet att vi måste agera på många fronter.
              Vi vill handla med Asien. Men det är också självklart att bekämpa
              brottslighet och korruption.
            </seg>
            <seg n="a3777359">
              EU har ännu inte någon lagstiftning som förhindrar att mineralerna
              som underblåser konflikter säljs vidare till Europa. Det räcker
              inte att företag hävdar att de handlat med licensierade exportörer
              samtidigt som uppköpare handlar med mineraler som kan benämnas
              konfliktmineraler eller illegala mineraler. Vi konsumenter måste
              vara säkra på att konfliktmineraler inte finns i produkter som
              vi köper.
            </seg>
            <seg n="bb05c74d">
              Fru talman! I Latinamerika har vi sett en utveckling där demokratin
              vunnit mark och där ursprungsbefolkningen alltmer får sin röst
              hörd. I många fall handlar det om bräckliga demokratier där den
              stora utmaningen är att befästa det demokratiska statsskicket
              av egen kraft och med stöd av andra demokratiskt styrda länder
              i världen. Inte minst Sverige kan göra en stor och viktig insats
              där.
            </seg>
            <seg n="e50803fa">
              Vi var många som blev förvånade när Carl Bildt i sin senaste
              utrikespolitiska deklaration endast tog upp Brasilien, vilket
              bekräftar att Latinamerika kommit att betraktas som den bortglömda
              kontinenten. För ett ökat svenskt samarbete och utbyte med Latinamerika
              och länderna där bör en heltäckande strategi utvecklas.
            </seg>
            <seg n="a49495aa">
              Samarbetet bör omfatta såväl handel, ekonomi, forskning och fattigdomsbekämpning
              som fredsfrämjande arbete. Genom samarbetet bör man bygga vidare
              på de starka band som finns mellan Sverige och Latinamerika och
              som har byggts upp av människor som bor i Sverige och har latinamerikansk
              bakgrund, de starka svenska solidaritetsrörelserna med Latinamerika
              och genom Sveriges utvecklingssamarbete med Latinamerika.
            </seg>
            <seg n="96095c9d">
              Fru talman! Det är ett stort problem om utvecklingen fortgår
              mot att EU-20 tar över delar av de roller som IMF, Världsbanken
              och andra internationella institutioner hittills haft. Kopplingen
              mellan IMF, Världsbanken och FN-systemet behöver stärkas. FN bör
              kunna fatta beslut som även finansiella institutioner måste rätta
              sig efter.
            </seg>
            <seg n="5c248876">
              Sverige bör i Internationella valutafonden och Världsbanken verka
              för att valet av ordförande föregås av en öppen nomineringsprocess
              och att lämplig person väljs utifrån meriter och inte utifrån
              landtillhörighet.
            </seg>
            <seg n="c77f41fa">
              I och för sig har IMF och Världsbanken tagit en del steg i reformarbetet
              mot mer transparens och inflytande för låg- och medelinkomstländer.
              Men arbetet kan inte ses som slutfört, utan mycket mer finns att
              göra. Här menar vi att regeringen måste öka sina ansträngningar.
            </seg>
          </u>
          <note type="speaker" n="0c23ee51">
            Anf. 64 HANS LINDE (v):
          </note>
          <u who="hans_linde_1db168_w" xml:id="i-dc63374114573872-0" n="d15cf5fd">
            <seg n="70b483f9">
              Fru talman! Vi har precis som föregående talare här sagt att
              diskutera utrikesutskottets betänkande UU13 Vissa frågor rörande
              globalisering m.m . Det är lite av ett potpurribetänkande som
              berör en lång rad frågor av olika karaktär men som var för sig
              har stor betydelse för vårt lands utrikespolitik och Sveriges
              röst i världen. Jag vill instämma i stora delar av det som föregående
              talare Kerstin Engle sade.
            </seg>
            <seg n="4a761238">
              Jag vill inledningsvis säga något om begreppet globalisering,
              som trots allt är det övergripande temat för betänkandet och för
              den debatt som vi ska ha. Få begrepp kan tolkas och uppfattas
              på så många olika sätt som just begreppet globalisering. Fråga
              en varslad svensk metallarbetare, en boskapsskötare i Mali eller
              en finansspekulant på Wall Street och du kommer få i grunden helt
              olika svar om vad globaliseringen är och vad den får för konsekvenser.
              Det som för den ene är nya affärsmöjligheter är för den andre
              bara ett fördjupat utnyttjande. Vem vi är och varifrån vi betraktar
              världen avgör hur vi ser på globalisering.
            </seg>
            <seg n="28942b57">
              Globalisering är både en verklig process och en ideologisk process.
              Den är verklig i den betydelsen att ekonomin sedan århundraden
              är global och tenderar att bli alltmer global. Den är verklig
              också i den betydelsen att tekniska framsteg har gjorts som innebär
              att den minoritet av jordens befolkning som har tillgång till
              dessa framsteg har fått det lättare att utbyta information och
              kunskap på ett sätt vi aldrig tidigare sett i jordens historia.
            </seg>
            <seg n="4fc47b7f">
              Men långt ifrån alla delar av globaliseringen sker enligt en
              naturlag. Det är inga osynliga händer som flyttat makt från demokratiska
              arenor till de multinationella företagens slutna styrelserum.
              Det är inga osynliga händer som systematiskt har befriat riskkapitalister
              från demokratisk styrning, reglering och ansvarsutkrävande. Det
              är definitivt inga osynliga händer som har genomfört regelrätta
              korståg mot offentligt ägande som resulterat i att sektor efter
              sektor i land efter land öppnats upp för multinationella företags
              kortsiktiga vinstintressen och spekulation. Denna utvecklig må
              ibland beskrivas som något från ovan givet men är ett resultat
              av medvetna politiska beslut även i denna kammare.
            </seg>
            <seg n="6b19ebb8">
              Det är den utvecklingen vi nu ser resultatet av runt om i Sverige
              när de anställda vid Astra i Lund, metallarbetare i Olofström
              eller undersköterskor i Sundsvall får betala ett oerhört högt
              pris för den lågkonjunktur som skapats genom enorma spekulationsbubblor
              och oreglerade finansmarknader.
            </seg>
            <seg n="a7577f04">
              Men precis som den utveckling vi i dag ser i stor utsträckning
              är ett resultat av politiska beslut skulle en helt annan utveckling
              kunna vara möjlig.
            </seg>
            <seg n="1f0c6634">
              Fru talman! När ekonomin globaliseras och allt fler av besluten
              fattas allt längre bort från dem som verkligen berörs behöver
              också de krafter som kämpar för rättvisa, jämlikhet och jämställdhet
              globaliseras. Då ökar behovet av en utrikespolitik som verkligen
              tar sin utgångspunkt i solidariteten inte bara i ord utan också
              i handling. Det är en solidaritet som består i en gemensam kamp
              över nationsgränserna för rätten att organisera sig fackligt,
              rätten att bestämma över sin egen kropp och rätten till arbete,
              bostad och välfärd.
            </seg>
            <seg n="78d74b52">
              Styrelserummen skulle kunna öppnas upp för insyn och makten över
              finansmarknaderna skulle kunna flytta tillbaka till de folkvaldas
              händer. Internationella finansinstitutioner som Internationella
              valutafonden och Världsbanken skulle i grunden kunna demokratiseras
              och reformeras och skatteparadisen skulle kunna stängas ned. Handelns
              regler skulle kunna göras rättvisa, och de rika länderna och de
              multinationella företagen skulle kunna tvingas ta ansvar för de
              klimatförändringar vi redan ser världen över.
            </seg>
            <seg n="3145ac75">
              Vare sig vi vill det eller inte påverkas vi här i Sverige av
              vad som händer i vår omvärld. Det gäller oavsett om det handlar
              om tragedier som jordbävningen på Haiti, övergrepp som när regimen
              i Iran fängslar oppositionella eller när fackligt aktiva mördas
              i Colombia. Men vi påverkas också när framsteg sker och människor
              runt om i världen organiserar sig för sina egna intressen. Det
              gäller till exempel när Bolivias ursprungsbefolkning organiserar
              sig för sina rättigheter och också lyckas påverka i positiv riktning,
              när Indien avkriminaliserar samkönade relationer eller när befolkningen
              i Honduras gick ut på gatorna för att protestera mot kuppen i
              somras och försvara sina grundläggande mänskliga rättigheter och
              demokrati.
            </seg>
            <seg n="e65221aa">
              Därför behövs en svensk utrikespolitik som tar sin utgångspunkt
              i solidaritet, inte i de multinationella företagens kortsiktiga
              vinstintressen eller i lojalitet med USA:s säkerhetspolitiska
              intressen paketerade i den så kallade transatlantiska länken.
            </seg>
            <seg n="89855cb1">
              Tyvärr är det precis det som vi har sett. När EU:s handelspolitik
              ska formas eller de svenska positionerna ska slås fast inför möten
              med Internationella valutafonden och Världsbanken är retoriken
              om partnerskap, samstämmighet och solidaritet som bortblåst. Då
              är det i stället det europeiska näringslivets intressen som styr.
              Inte minst märks det i EU:s handelspolitik när EU nu bedriver
              förhandlingar om nya handelsavtal med bland annat Centralamerika,
              Afrika och Andinska gemenskapen i Latinamerika. Då styr EU:s strategi
              Global Europe som är en strategi för att öppna nya marknader för
              det europeiska näringslivet. Då kräver man att utvecklingsländer
              ska öppna sina marknader medan vårt jordbruksstöd här i Europa
              ska kvarstå. Då arbetar EU och Sverige för att man ska införa
              regler för investeringar, offentlig upphandling och patent som
              kommer att minska tillgången till läkemedel i utvecklingsländer
              och försvåra möjligheterna för utvecklingsländerna att ta hänsyn
              till miljö och sociala faktorer.
            </seg>
            <seg n="96990637">
              Det märks inom IMF, Internationella valutafonden, och Världsbanken,
              som fortfarande används som murbräcka för en politik av avregleringar,
              privatiseringar och detaljreglering av utvecklingsländernas politik
              som försvårar fattigdomsbekämpning och undergräver demokratin
              i syd.
            </seg>
            <seg n="d2cefd86">
              Fru talman! Den 17 februari presenterade vi tre partier i det
              rödgröna samarbetet i vissa delar hur en sådan utrikespolitik
              skulle kunna se ut. Vi visade i flera delar hur en utrikespolitik
              som tar sin grund i solidariteten skulle kunna se ut för Sverige.
              Våra överenskommelser står i tydlig kontrast till den borgerliga
              utrikespolitik som verkar ha glömt att världen inte slutar vid
              Gibraltar sund, Bosporen eller Uralbergen. Vi visade att Sverige
              kan spela roll även långt från vårt lands gränser. Det är inte
              möjligheterna att påverka som saknas, utan det som i dag saknas
              är den politiska viljan hos den nuvarande borgerliga regeringen.
            </seg>
            <seg n="4f2b243b">
              I dagens betänkande visar vi återigen i våra gemensamma rödgröna
              reservationer några exempel på hur en utrikespolitik som tar sin
              utgångspunkt i solidariteten skulle kunna se ut. Den tidigare
              talaren Kerstin Engle har beskrivit några av de här delarna i
              våra reservationer. Vi slår fast att Sverige behöver öka och fördjupa
              sitt samarbete med både Asien och Latinamerika så att det blir
              ett samarbete för ökad respekt för de mänskliga rättigheterna,
              ett samarbete för rättvisa och ett samarbete för ökad jämställdhet.
            </seg>
            <seg n="f7dde6db">
              Vi ser tillsammans i vårt rödgröna samarbete i dag att världen
              är i stort behov av länder som står upp för rättvisa, för jämställdhet
              och för mänskliga rättigheter. Vi är övertygade om att Sverige
              kan spela roll och vara just ett sådant land. Men då krävs en
              annan regering och en annan utrikespolitik. Därför vill jag avslutningsvis
              yrka bifall till de gemensamma rödgröna reservationerna 1 och
              4.
            </seg>
          </u>
          <note type="speaker" n="46cde271">
            Anf. 65 MAX ANDERSSON (mp):
          </note>
          <u who="max_andersson_f9a46e_w" xml:id="i-24b42b7db4b02a75-0" n="034b520f">
            <seg n="ef95d06f">
              Fru talman! Vi diskuterar i dag utrikesutskottets betänkande
              nr 13. Det är ett slags uppsamlingsheat för en mängd olika motioner
              inom utrikesutskottets ansvarsområde. Det innehåller om jag har
              räknat rätt 86 hemställanspunkter som rör så olika frågor som
              kampen mot korruption, IMF, Världsbanken, skuldavskrivningar,
              bistånd, handelspolitik och till och med ekosystemtjänster som
              har lyckats komma med på ett hörn.
            </seg>
            <seg n="0de63455">
              Utskottets betänkande har namnet Vissa frågor om globalisering
              m.m . Jag tycker nog att vi kan vara lite självkritiska från utskottets
              sida för att vi har gett detta betänkande en så intetsägande och
              okonkret rubrik, men jag har ännu inte kommit på något bättre
              rubrikförslag. Det som förenar frågorna i detta betänkande är
              att de oftast är utrikespolitiska frågor som har att göra med
              ekonomi.
            </seg>
            <seg n="3a548e10">
              Jag tänkte koncentrera mig på en av dessa frågor, nämligen den
              om EU:s avtal med länderna i Afrika, Västindien och Stilla havet.
              Det är de så kallade ACP-länderna, eller AVS-länderna som det
              heter med den svenska förkortningen. Det är tidigare kolonier
              som EU har handels- och samarbetsavtal med.
            </seg>
            <seg n="d0ad03e0">
              Dessa avtal som nu håller på att förhandlas fram, Economic Partnership
              Agreements eller EPA-avtalen, förhandlas fram under ganska stor
              kontrovers. Förhandlingarna har satts i gång för att göra EU:s
              handelsrelationer med de forna kolonierna kompatibla med Världshandelsorganisationens
              regler. Men EU har krävt betydligt mer än vad som skulle behövas
              för att handelsvillkoren ska vara i överensstämmelse med WTO:s
              regler. I stället för att ha en flexibel approach har EU drivit
              på för omfattande och snabba avregleringar i utvecklingsländerna.
              EU har helt enkelt försökt använda sitt överläge när det gäller
              resurser och sin ekonomiska styrka till att tvinga fram orättvisa
              villkor i handelsavtalen.
            </seg>
            <seg n="a9d61d58">
              Förhandlingstaktiken har varit hård och innehållit element av
              utpressning, och det har lett till mycket ont blod och bristande
              förtroende för EU:s goda vilja.
            </seg>
            <seg n="fc525ecb">
              Det bristande förtroende som EU:s agerande har skapat är en av
              flera viktiga faktorer till att länder i tredje världen inte längre
              litar på EU:s goda vilja i samma utsträckning som tidigare. Det
              är en av faktorerna till att förhandlingarna i Köpenhamn om ett
              nytt globalt klimatavtal inte blev den framgång som verkligen
              skulle ha behövts. Om man använder utpressningstaktik en dag är
              det svårt att säga Lita på mig dagen därpå. Det borde EU ha tagit
              till sig.
            </seg>
            <seg n="5a4522aa">
              Vad är det då som är knäckfrågorna? Just nu pågår förhandlingar
              om att teckna interimavtal, och sådana har redan tecknats i många
              fall. Det som nu framför allt pågår är att man ska omvandla interimavtalen
              till bredare avtal som innefattar fler frågor. I de förhandlingarna
              har EU visat en bristande respekt för partnerländernas egna åsikter
              om vad som ska ingå i avtalen. EU försöker tvinga till sig marknadstillträde,
              och man insisterar på att få med villkor om tjänstehandel, immateriella
              rättigheter och de så kallade Singaporefrågorna om investeringar,
              offentlig upphandling och konkurrenslagstiftning.
            </seg>
            <seg n="852061d1">
              Det är bra om man kan komma överens om gemensamma regler. Men
              man ska inte använda utpressning för att tvinga fattiga länder
              att acceptera EU:s vilja. EPA-avtalen som de ser ut i dag är orättvisa.
              De behöver rättas till. Det hoppas vi i Miljöpartiet att vi tillsammans
              med våra rödgröna kamrater kan bidra till att EU gör efter det
              här valet.
            </seg>
          </u>
          <note n="075d6a2e">
            Fru talman! Jag yrkar bifall reservationerna 1 och 4.
          </note>
          <note type="speaker" n="a9b4e229">
            Anf. 66 ANNE-MARIE PÅLSSON (m):
          </note>
          <u who="anne-marie_palsson_9dacf5" xml:id="i-a4370a3228ed4c03-1" n="999fc625">
            <seg n="f12dd134">
              Fru talman! I dag ska riksdagen göra något så originellt som
              att avslå yrkanden om att skapa en bättre värld, en rättvis värld,
              en värld byggd på frihet, en värld byggd på demokrati och på respekt
              för de mänskliga rättigheterna, en värld med välfärd för alla,
              en värld utan korruption, en värld där rovdrift på naturen inte
              längre existerar. Kort sagt, i dag säger riksdagen nej till den
              bästa av alla världar. Hur ska man annars förklara att riksdagen
              avslår alla yrkanden med denna innebörd?
            </seg>
            <seg n="16ef9f6d">
              Fru talman! Var och en inser förstås att riksdagens nej till
              dessa yrkanden inte alls handlar om att säga nej till den bästa
              av alla världar utan om någonting helt annat. Det handlar om att
              säga nej till fluffiga och till intet förpliktande formuleringar.
              Ty det finns väl inte något land i världen i vart fall inte i
              den civiliserade delen av världen som styrs av en regering som
              säger sig vilja föra en politik som ökar orättvisorna, en regering
              som vill minska friheten, som vill minska demokratin, som nonchalerar
              de mänskliga rättigheterna och som vill föra en politik som leder
              till rovdrift och plundring.
            </seg>
            <seg n="869b9682">
              Den rödgröna oppositionen slår in öppna dörrar, ställer yrkanden
              om självklarheter och demonstrerar samtidigt en naiv syn på tillvaron.
              Detta märks inte minst i överutnyttjandet av begreppet rättvisa.
            </seg>
            <seg n="336fbec8">
              Vad är rättvisa? Hur ska det definieras? Om detta har de lärde
              tvistat i tusentals år utan att finna något svar. Men den rödgröna
              oppositionen har tydligen svaret i sin hand, ty hur ska man annars
              kunna tolka yrkanden om detta. Eller är det så att oppositionen
              yrkar om något som inte går att fastställa, och vad är det i så
              fall för mening i det? Eller handlar det bara om politisk retorik,
              att erövra ett begrepp och göra gällande att bara den egna politiken
              leder till en rättvis värld? Allt annat är definitionsmässigt
              orättvist.
            </seg>
            <seg n="d45fa89d">
              Men, fru talman, det är värre än så, ty oppositionen tycks befinna
              sig i en så naiv och förenklad värld att den inte ens tagit till
              sig de mest elementära sambanden, de om konkurrerande mål. Särskilt
              besynnerligt är det att Socialdemokraterna drabbats av detta snäva
              och populistiska synsätt, ty i det partiet finns, och framför
              allt har funnits, många goda läromästare. Just nu tänker jag främst
              på den kloke och extremt begåvade Rickard Sandler. Han insåg sambanden.
              Han insåg att många av de mål som Socialdemokraterna ville uppnå
              då, i mitten av 1930-talet, inte alla kunde uppnås samtidigt.
              Lyssna bara på hur han formulerade sig i ett dokument från 1936
              som handlar om att uppnå frihet, trygghet, framsteg och jämlikhet,
              alltså ungefär samma mål som oppositionen har i dag. I dokumentet
              slår Rickard Sandler fast följande:
            </seg>
            <seg n="8dd46eb6">
              Ingen djupare analys kräves för att visa, att de framställda
              normerna icke kunna passas ihop till ett logiskt oangripligt system.
              Normerna äro inbördes motstridiga. Välstånd och frihet, framsteg
              och trygghet kunna stå i konflikt. Än sen, skola de beskäras efter
              linjal? Den logiska bristen är ohjälplig. Normerna äro sådana
              de äro, emedan människan är sådan hon är. Så skrev Rickard Sandler
              1936.
            </seg>
            <seg n="48a14eb1">
              Så sant, så sant. Livet är så mycket mer komplicerat och mångfasetterat
              än att kunna rymmas i de snäva önskemål som motionärerna framfört
              i dagens betänkande och som inrymdes i de tankar som låg som grund
              för dokumentet från 1936.
            </seg>
            <seg n="bc41e847">
              Den centrala och viktiga frågan, fru talman, är därför: Vilket
              mål är överordnat? Vad är viktigast rättvisa, framsteg, frihet,
              demokrati, välstånd eller befrämjandet av de mänskliga rättigheterna?
              Vilket mål ska uppnås först? Det finns inget entydigt svar på
              detta. Svaret beror på betraktaren och på hur han eller hon bedömer
              de olika komponenterna. Det är där vi alla gör avvägningar, och
              det är därför det är så svårt.
            </seg>
            <seg n="32debbc5">
              Hur ska vi se på att ett av målen kan uppnås samtidigt som man
              inte kommer ens i närheten av att uppnå de andra målen? Låt mig
              ta ett näraliggande exempel, det snabbväxande Kina. På ganska
              kort tid har hundratals miljoner människor lyfts ur fattigdom
              samtidigt som andra inte får se sin välfärd förbättras. Med det
              har klyftorna ökat. Är det bra eller dåligt? Och hur ska vi se
              på saken om några hundra miljoner har fått det bättre samtidigt
              som alla de andra i vart fall inte fått det sämre? Ja, klyftorna
              har ökat, men ingen har fått det sämre. Är detta rättvist eller
              orättvist? Svaret är att vi inte vet. Det finns inget entydigt
              svar. Dessutom vet vi att alla målen inte kan uppnås samtidigt.
            </seg>
            <seg n="1b9dcfea">
              Den typen av yrkanden som behandlas i dagens betänkande är därför
              skäligen meningslösa. Man skulle med rätta kunna tycka att riksdagen
              borde ägna sig åt annat än önsketänkande, också för att många
              av de förslag som oppositionen lägger fram och de uppmaningar
              till regeringen som den gör rör frågor som Sverige inte längre
              äger ensamt. Handelsfrågor är exempelvis numera en EU-fråga och
              har så varit under ganska lång tid. Vi kan inte på egen hand forma
              en politik hur gärna vi än vill. Därmed inte sagt att Sveriges
              regering inte ska verka för att uppnå de gemensamma mål som vi
              alla har och som ställs av oppositionen.
            </seg>
            <seg n="650a5cbc">
              Sverige är aktivt i dessa frågor, så även alliansregeringen.
              I själva verket har en rad åtgärder vidtagits för att leda utvecklingen
              i en riktning som också oppositionen borde gilla. Låt mig peka
              på några exempel. Oppositionen vill att regeringen ska bekämpa
              korruptionen. Det är en god målsättning, och regeringen gör det.
              Till skillnad från den förra regeringen har den nuvarande regeringen
              vidtagit en rad åtgärder för att strama upp biståndet och så långt
              som möjligt minska korruptionen. Men tro inte att detta går att
              lösa över en natt. Korruption är som en tumör i samhällskroppen.
              Det är inte ett tecken på ett individfel utan på ett systemfel,
              åtminstone om vi ska tro John Githango, före detta rådgivare till
              Kenyas president i dessa frågor.
            </seg>
            <seg n="61a6d690">
              Oppositionen kräver att regeringen ska verka för att fattiga
              länder och utvecklingsländer får ett större inflytande över IMF
              och Världsbanken. Här slår man in öppna dörrar. Röststyrkan har
              justerats i den riktning som oppositionen kräver, och riksdagen
              har också godkänt detta i ett tidigare betänkande. För övrigt
              ska man för allt i världen inte tro att saker och ting blir bättre
              för att inflytande flyttas från länder som tillskjuter pengar
              till IMF till länder som inte tillskjuter dessa pengar. Vi har
              många exempel, inte minst i den globala krisens kölvatten, på
              hur oaktsamt individer tenderar att bete sig med andra människors
              pengar.
            </seg>
            <seg n="5c282544">
              Motionärerna vill att samarbetet över ländergränserna ska öka
              vad gäller miljöfrågorna. Men var har oppositionen varit de senaste
              åren? Har man helt missat alla möten och ansträngningar för att
              nå gemensamma överenskommelser på klimatsidan? Vår regering nu
              liksom tidigare, och liksom regeringar i andra länder, har insett
              att klimatfrågan är just en fråga som kräver gemensamma lösningar
              eftersom problemet är sant gränsöverskridande.
            </seg>
            <seg n="b270ca08">
              Fru talman! Detta är inget mönstergillt betänkande. Här visar
              sig riksdagen inte från sin allra bästa sida. Frågor tas upp som
              inte primärt hör hemma i Sveriges riksdag. Målsättningar ställs
              som är helt omöjliga att uppnå. Krav på åtgärder och insatser
              reses åtgärder som redan är vidtagna. Nej, bättre kan vi.
            </seg>
          </u>
          <note n="0a763e44">
            Med dessa ord, fru talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note type="speaker" n="a5304609">
            Anf. 67 HANS LINDE (v) replik:
          </note>
          <u who="hans_linde_1db168_w" xml:id="i-dc63374114573872-1" n="d15cf5fd">
            <seg n="d5451762">
              Fru talman! Det var ett på många sätt spännande anförande av
              Anne-Marie Pålsson, kanske mer utifrån ett filosofiskt perspektiv
              än utifrån dagens betänkande. Det var mycket lite i hennes anförande
              som berörde de konkreta frågor vi i dag har att diskutera.
            </seg>
            <seg n="4fe8c290">
              De som följer debatten och har läst betänkandet tror jag inte
              i dag får några svar över huvud taget från Anne-Marie Pålsson
              och Moderaterna beträffande varför man valt att avslå en lång
              rad konkreta förslag från oppositionen.
            </seg>
            <seg n="690392b2">
              Jag skulle vilja lyfta fram just ett av de här konkreta förslagen
              i och med att vi inte fick något besked från Anne-Marie Pålsson
              varför man har valt att avstyrka detta konkreta förslag, som inte
              kan beskrivas som fluffigt eller icke förpliktigande.
            </seg>
            <seg n="2ff5a7dc">
              Från den rödgröna oppositionen har vi gemensamt krävt att Sverige
              ska ta fram en ny Latinamerikastrategi. Vi ser ett behov av att
              öka, fördjupa och bredda samarbetet, och inför det behöver vi
              en tydlig strategi för hur det ska gå till. Från den borgerliga
              sidan har man valt att avstyrka det.
            </seg>
            <seg n="c8f33ffd">
              Jag skulle vilja veta, Anne-Marie Pålsson: Varför väljer ni att
              yrka avslag på det här?
            </seg>
            <seg n="f8b6f652">
              Innan Anne-Marie Pålsson svarar måste jag säga att jag trots
              allt inte är förvånad. Om vi tittar på den borgerliga utrikespolitiken
              under de gångna tre och ett halvt åren finns det ingen kontinent
              möjligtvis med undantag för Oceanien som ni har prioriterat så
              lågt som just Latinamerika. Ni har lagt ned ambassaden i Managua
              och avvecklat biståndet till El Salvador, Haiti, Honduras, Peru,
              Nicaragua och Brasilien. Era ministrar, som knappast är kända
              för att vara flygrädda, har knappt satt sin fot på latinamerikansk
              mark.
            </seg>
            <seg n="dba94638">
              Trots allt vill jag veta, Anne-Marie Pålsson: Varför detta totala
              ointresse för Latinamerika? Varför är man inte intresserad av
              att se Latinamerika som någonting annat än på sin höjd en marknad
              för svenska JAS Gripen-plan?
            </seg>
          </u>
          <note type="speaker" n="63fea5db">
            Anf. 68 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-a4370a3228ed4c03-2" n="999fc625">
            <seg n="2060e3d7">
              Fru talman! Svaret skulle kunna göras väldigt kort och väldigt
              enkelt. Jag kan anknyta till de tankar som Rickard Sandler förde
              fram. Man kan inte göra allt på en gång. Tiden räcker inte till.
              Resurserna räcker inte till. Det här får vi se som ett uttryck
              för de prioriteringar och målsättningar som regeringen har. Kom
              ihåg att när det gäller den här typen av utrikespolitik är detta
              ingen fråga för riksdagen, utan det är en av de få frågor som
              regeringen äger på egen hand.
            </seg>
            <seg n="9724f2d4">
              Men icke förty räcker inte resurserna till att engagera sig till
              150 procent i alla hörn i världen. Regeringen har gjort en prioritering
              utifrån de aspekter och de kriterier som man tycker är viktiga.
              Det får man godta en annan regering kanske skulle ha gjort en
              helt annan avvägning och bedömning.
            </seg>
          </u>
          <note type="speaker" n="7712b011">
            Anf. 69 HANS LINDE (v) replik:
          </note>
          <u who="hans_linde_1db168_w" xml:id="i-dc63374114573872-2" n="d15cf5fd">
            <seg n="8fbd9e01">
              Fru talman! Det är helt sant att ingen kan göra allt. Men alla
              kan väl göra något, Anne-Marie Pålsson, även i Latinamerika.
            </seg>
            <seg n="a003093c">
              Det är inte så att vi kräver några nya åtgärder av er. Det handlar
              i grunden om att fortsätta ett engagemang för just Latinamerika
              som vi har haft i vårt land under väldigt lång tid. Det är ett
              engagemang och en aktivitet vi har haft i Latinamerika som ni
              har avvecklat och satt stopp för när det gäller diplomatiskt och
              politiskt utbyte, när det gäller utvecklingssamarbete och när
              det gäller relationer till Latinamerika på andra sätt.
            </seg>
            <seg n="77087bfb">
              Jag är trots allt, får jag säga återigen, inte förvånad över
              att den borgerliga regeringen och Anne-Marie Pålsson så tydligt
              har nedprioriterat Latinamerika, att det tydligen inte finns resurser
              för denna jättekontinent. Jag förstår att Anne-Marie Pålsson och
              borgerligheten trots allt är bittra över att deras systerpartier
              i land efter land har förlorat makten och ersatts av demokratiska
              vänsterregeringar som har lyckats bekämpa fattigdomen och konsolidera
              demokratin.
            </seg>
            <seg n="2db1bf18">
              Trots allt måste jag fråga Anne-Marie Pålsson, som brukar vara
              en talesperson för ett effektivt bistånd, för att biståndet ska
              lyftas, för att vi ska använda varje skattekrona på bästa sätt:
              Är det här verkligen ett effektivt användande av svenska biståndsmedel?
            </seg>
            <seg n="1a5d28b6">
              Vi har i decennier varit aktiva i Latinamerika och lagt en enorm
              mängd svenska skattepengar på att försöka bidra till en bättre
              utveckling, till att demokratin ska konsolideras, bygga upp sociala
              rörelser och minska klyftorna. När vi nu börjar se resultatet
              av bland annat våra ansträngningar i Latinamerika väljer man att
              backa tillbaka, vända ryggen till. Det sker i ett läge när vi
              skulle kunna vara med och vara en del i den oerhört positiva process
              i stora delar av hela Latinamerika som vi har varit med och bidragit
              till i Sverige genom våra folkrörelser och genom vårt bistånd.
              Anser Anne-Marie Pålsson att detta verkligen är en effektiv användning
              av svenska biståndsmedel?
            </seg>
          </u>
          <note type="speaker" n="3483b2c8">
            Anf. 70 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-a4370a3228ed4c03-3" n="999fc625">
            <seg n="e7050a01">
              Fru talman! När det gäller biståndsmedel brukar den frågan debatteras
              i ett särskilt betänkande för sig, men låt mig ändå framföra några
              synpunkter och kommentarer.
            </seg>
            <seg n="e6b4774c">
              Dagens regering har gjort mycket stora insatser på biståndsområdet.
              Man har sjösatt en politik som är väldigt tydlig i ansträngningarna
              att effektivisera biståndet, strama upp biståndet och se till
              att biståndet verkligen ger en långsiktig effekt för det mottagande
              landet. Man har gjort det på många olika vis, genom att formulera
              olika kriterier och liknande. Man har också gjort det genom en
              mycket medveten satsning på att koncentrera biståndet till ett
              mindre antal länder och göra större och mer genomgripande satsningar
              där.
            </seg>
            <seg n="faa905c3">
              Det är, skulle jag vilja påstå, nästan omöjligt att ha en biståndspolitik
              som innebär att medlen delas ut på ett mycket stort antal länder.
              Det är mycket svårare att följa upp hur dessa medel används när
              de sprids i mindre potter över ett större antal länder.
            </seg>
            <seg n="2ad5fca2">
              Dagens regering har alltså gjort den motsvarande prioriteringen
              på ett mindre antal länder, på länder som har ännu större behov
              av medel. Det är en uppstramning av processerna och en ambition
              att följa upp hur skattebetalarnas pengar används så att de kommer
              till rätt användning och inte slösas bort på projekt som är felaktiga
              eller, Gud förbjude, korruption och liknande aktiviteter.
            </seg>
          </u>
          <note type="speaker" n="ae8e3cca">
            Anf. 71 KERSTIN ENGLE (s) replik:
          </note>
          <u who="kerstin_engle_7302ea_w" xml:id="i-5c26618c37eea1b6-1" n="162fc1ba">
            <seg n="132dcc67">
              Fru talman! Det var ett intressant anförande, men jag tyckte
              att det var väldigt defensivt. Det stämmer naturligtvis att man
              inte kan göra allt på en gång överallt. Men man måste väl ha en
              vision.
            </seg>
            <seg n="0f51adf3">
              Efter att Rickard Sandler skrev detta om det nu var 1930 eller
              1936 har väl världen förändrats ganska radikalt. Jag nämnde att
              vi ser allt fler demokratier i Latinamerika och att fler har lyfts
              ur fattigdom. Det är naturligtvis mycket bra, men det vi nu vill
              är att fler ska komma i åtnjutande av detta. Är det inte kloka,
              framsynta politiska beslut som gör att världen förändras?
            </seg>
            <seg n="1bccb186">
              Det vore väl bra om Anne-Marie Pålsson åtminstone kunde yrka
              bifall till någon åtgärd. Om man nu ska koncentrera sig på en
              kunde det vara intressant att veta vilken åtgärd som Anne-Marie
              Pålsson bedömer som den mest angelägna.
            </seg>
            <seg n="c58f6619">
              Jag ska återkomma om biståndet, för det är lite magstarkt att
              kalla de åtgärder som har vidtagits kraftfulla.
            </seg>
          </u>
          <note type="speaker" n="3b4b765a">
            Anf. 72 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-a4370a3228ed4c03-4" n="999fc625">
            <seg n="1dda932a">
              Fru talman! Världen har förändrats sedan 1936. Ja, det har den
              gjort. Men de grundläggande problemen kvarstår. Vad gäller synen
              på rättvisa är den inte bara 50, 60 eller 70 år gammal det är
              svårigheter att definiera begrepp som har tusentals år på nacken.
              Ibland är det så att världen inte alls förändras.
            </seg>
            <seg n="2c621e9c">
              Vad jag försöker peka på här är att det är väldigt lätt att stå
              och prata om att vi vill ha rättvisa, vill ha demokrati, vill
              ha frihet, vill ha välfärd och vill ha både det ena och det andra.
              Det vill vi alla ha! Det är fullständigt orimligt att hävda någonting
              annat. Vi vill alla ha det. Det är lätt att säga detta.
            </seg>
            <seg n="3c8740ae">
              Det som är så oändligt svårt är att säga: Hur ska vi paketera
              detta? Hur ska vi kombinera det? Vilka målsättningar är det centrala?
              Kan vi tolerera att någon målsättning får ett sämre utrymme eller
              kanske till och med försämras mot det att någon annan målsättning
              lyfts fram och blir viktigare? Detta bygger förstås på moraliska
              överväganden. Någon kanske också skulle säga politiska, men det
              är nog framför allt moraliska överväganden det handlar om.
            </seg>
            <seg n="c3bc1f0e">
              När vi läser detta betänkande ser vi att det är fullt av denna
              typ av ganska lösliga formuleringar. Det hade varit en annan sak
              om man från oppositionens sida sagt så här: Vi vill att korruptionen
              ska minskas genom att man vidtar exakt dessa konkreta åtgärder
              med allt vad det innebär. Då finns det en möjlighet att säga att
              det är en bra eller en dålig åtgärd. Att bara önska att man ska
              vidta åtgärder mot korruption är att slå in öppna dörrar.
            </seg>
          </u>
          <note type="speaker" n="4269ff0f">
            Anf. 73 KERSTIN ENGLE (s) replik:
          </note>
          <u who="kerstin_engle_7302ea_w" xml:id="i-5c26618c37eea1b6-2" n="162fc1ba">
            <seg n="00384448">
              Fru talman! Jo, men vi har hört här av Hans Linde att det finns
              konkreta förslag som man hade kunnat yrka bifall till.
            </seg>
            <seg n="2ac5edf1">
              Jag som politiker kan ibland ägna mig åt filosofiska resonemang
              om vad som är rättvisa och orättvisa sådana resonemang finns ju
              i alla religioner. Men det är ingenting som jag vill ägna min
              huvudsakliga sysselsättning åt här i Sveriges riksdag, utan här
              vill jag få saker att hända.
            </seg>
            <seg n="ca8b34bf">
              Anne-Marie Pålsson säger att man måste ha en struktur, och det
              kunde regeringen ha visat i en strategi för Latinamerika. Det
              hade varit ett alldeles utmärkt sätt för regeringen att visa oss
              i oppositionen hur man gör en funktionell och bra strategi.
            </seg>
            <seg n="0b8f4052">
              När det gäller biståndet är det ingen i denna kammare som är
              emot att man bekämpar korruption, om det sedan är i biståndet,
              i handeln eller vad det är. Det får dock fel fokus när Gunilla
              Carlsson säger att hon har stramat upp kampen mot korruption eftersom
              hon när hon var i utrikesutskottet på besök blev svaret skyldig
              om hur stor korruptionen är. Ska man arbeta effektivt med en fråga
              behöver man ett underlag för att kunna angripa den på rätt sätt.
              Vi måste dock självklart bekämpa all sorts korruption.
            </seg>
          </u>
          <note type="speaker" n="4e9fb962">
            Anf. 74 ANNE-MARIE PÅLSSON (m) replik:
          </note>
          <u who="anne-marie_palsson_9dacf5" xml:id="i-a4370a3228ed4c03-5" n="999fc625">
            <seg n="51af94a5">
              Fru talman! Jag tänker ställa en motfråga till Kerstin Engle
              även om jag vet att hon inte har fler repliker. Givet att man
              ska satsa mer på Latinamerika och att man har begränsade resurser,
              vad vill man då från oppositionen göra mindre av? Det är här avvägningarna
              kommer in, och det är först då frågan blir politisk. Det är lätt
              att säga att man ska mer av detta, men vad ska vad man då ha mindre
              av? Vad tycker ni är mindre viktigt som ni vill göra avkall på
              för att öka satsningarna på verksamheten i Latinamerika? Det finns
              inga lediga resurser att ta av och sätta in, utan detta är en
              avvägning av olika intressen.
            </seg>
            <seg n="e93129b9">
              Detta säger inte oppositionen något om. Därför blir denna typ
              av önskemål ganska fluffiga och ett önsketänkande. Hade man varit
              tydlig och sagt att man vill ha mer satsning på Latinamerika och
              mindre satsning på det eller det området kunde man ha gjort en
              bedömning av hur man ser på dessa olika satsningar ställda mot
              varandra. Då blir det en tydligare och mer trovärd politik och
              inte bara ett önsketänkande.
            </seg>
          </u>
          <note type="speaker" n="8cb3bb7d">
            Anf. 75 FREDRIK MALM (fp):
          </note>
          <note n="ba546be7">
            Fru talman! Vi debatterar i dag utrikesutskottets betänkande
            nr 13 Vissa frågor om globalisering m.m. Det handlar om en rad
            olika motioner som ledamöterna i riksdagen har skrivit rörande
            frihandel, globalisering, handelsavtal och mycket annat.
          </note>
          <u who="fredrik_malm_0fbc90_w" xml:id="i-15c75ba5840c6288-0" n="e580c8eb">
            <seg n="efe1405f">
              Sverige har alltid varit en vän av frihandel. Vi har varit det
              av två skäl. Vi vet hur viktig frihandeln är för vårt eget välstånd.
              Vi är ett litet land som är mycket beroende av vår exportindustri.
              Vi är ett land som är beroende av att våra företag på olika sätt
              lyckas i andra länder. Vi vet också att frihandel är bra för alla.
              Det stärks av den ekonomiska teorin med David Ricardo och många
              andra, det stärks av empirin och det stärks inte minst nu för
              tiden av att vi ser hur länder har kunnat höja sig ur fattigdom
              genom att bli en del av den globala ekonomin. Vi vet att frihandel
              är bra för Sverige och för många andra.
            </seg>
            <seg n="19a2fc0a">
              Vi har en rad olika verktyg till vårt förfogande för att fortsätta
              påverka för en ökad frihandel. I betänkandet nämns mängder av
              exempel på hur Sverige inom ramen för EU, WTO och andra institutioner
              verkar för olika typer av handelsavtal och för att röja undan
              regleringar och annat för att få en friare handel.
            </seg>
            <seg n="c582975c">
              Vi kan också på egen hand i våra bilaterala förbindelser med
              andra länder verka för ett ökat ekonomiskt utbyte. Det gäller
              inte minst Irak där Sverige har öppnat ambassaden i Bagdad igen
              och ett konsulat i Kurdistan och Exportrådet är på plats. Det
              är klart att vi har mer att exportera till Irak i dag än vad Irak
              har att exportera till oss. I det långa perspektivet kommer dock
              all handel att gynna alla parter.
            </seg>
            <seg n="647d3f4b">
              Sverige kan också fungera som en opinionsbildande kraft. Vi kan
              på olika sätt markera i den globala debatten när frågor kommer
              upp på dagordningen hur viktigt det är med globalisering, hur
              viktigt det är med frihandel och hur viktigt det är att vi tar
              bort handelshinder och röjer bort olika typer av regleringar lokalt,
              regionalt och globalt.
            </seg>
            <seg n="65157f73">
              Vi kan också på olika sätt försöka involvera näringslivet mer
              i det svenska biståndet även om oppositionen har en viss beröringsskräck
              för detta.
            </seg>
            <seg n="34652a04">
              Sverige har också ett specifikt ansvar inom Europeiska unionen.
              Vi är en av de mest frihandelsvänliga medlemsstaterna i EU. Vi
              har ett viktigt ansvar i debatten med andra EU-länder att poängtera
              hur viktigt det är att EU:s jordbrukspolitik fasas ut och hur
              viktigt det är att EU på olika sätt släpper in fattiga länder
              i den globala ekonomin och gör det enklare för dem att handla
              med oss. Inom Medelhavsunionen kan vi på olika sätt verka för
              att EU:s relationer med grannländerna runt Medelhavet förstärks
              så att handelsutbytet kan öka.
            </seg>
            <seg n="e71e2e8a">
              Fru talman! Det finns två partier i Sverige som inte ställer
              upp på principen om frihandel. Det är Miljöpartiet och Vänsterpartiet.
              Miljöpartiets grundläggande uppfattning i de globala handelsfrågorna
              är att tillväxt hotar miljön. Det är det bärande elementet i Miljöpartiets
              syn på global handel. Vänsterpartiet förespråkar ett annat system
              än marknadsekonomi och kapitalism. Det är något oklart nu för
              tiden hur detta system ska se ut, men man är likväl anhängare
              av ett annat ekonomiskt system.
            </seg>
            <seg n="8411e7a8">
              Fru talman! Den här politiken är u-landsfientlig. Det blir betydligt
              svårare för ett land att höja sig ur fattigdom om man inte kan
              handla med andra länder och inte är en del av frihandeln.
            </seg>
            <seg n="2bd2e463">
              Miljöpartiet kräver exempelvis att livsmedel ska vara närproducerade.
              Det ska vara småskaligt. Det låter förstås bra, men i praktiken
              är det en omskrivning för att inte importera från u-länder. Det
              blir konsekvensen av detta. Attityden tycks vara att bönder i
              fattiga länder gärna får producera för sin egen lokala marknad.
              Där är dock kapitalbildningen lägre och möjligheterna att expandera
              mindre. Men fattiga länder ska tydligen inte exportera till Sverige,
              för i vårt land ska det handlas lokalt. Det ska vara närproducerat
              och småskaligt. Det finns inget land som har kunnat höja sig ur
              fattigdom med en sådan politik.
            </seg>
            <seg n="d2b370c0">
              Att utestänga fattiga länder från handeln genom omskrivningar
              om närodlat och småskaligt och annat innebär dessutom att den
              rika världen kommer att ha fortsatt kontroll över den mer avancerade
              produktionen. Det innebär att den rika världen även fortsättningsvis
              kommer att ha högre vinster och större utvecklingspotential till
              sitt förfogande.
            </seg>
            <seg n="fd453e5d">
              När politiker säger tänk globalt och handla lokalt betyder det
              i praktiken: Handla inte med Afrika men tänk gärna på dem.
            </seg>
            <seg n="1426d156">
              Fru talman! Det är oklart om Socialdemokraterna tänker ställa
              upp på Miljöpartiets och Vänsterpartiets politik. Det vet vi ännu
              inte. Jag hoppas dock att det inte blir så. Det räcker att två
              partier vill driva en politik som i praktiken skulle tvinga bort
              fattiga länder från vår livsmedelsmarknad genom ökade skatter
              på transporter, avgifter och regleringar, olika typer av klausuler
              i globala handelsavtal och så vidare.
            </seg>
            <seg n="c6f1a939">
              Socialdemokraterna och LO har genom historien haft en mycket
              frihandelsvänlig attityd och politik. Det har varit gott och viktigt
              för Sverige. Jag hoppas verkligen att Socialdemokraterna inte
              kompromissar bort detta i sin iver att komma överens med Lars
              Ohly och Peter Eriksson.
            </seg>
            <seg n="e3930440">
              Fru talman! Utrikespolitiken är en av varje regerings viktigaste
              uppgifter. Det var också en huvudorsak till att Göran Persson
              aldrig släppte in Vänsterpartiet och Miljöpartiet i regeringen.
              Nu är det annorlunda i det rödgröna samarbetet. Det var till och
              med Vänsterpartiet som presenterade den gemensamma utrikespolitiska
              överenskommelsen här i riksdagens kammare den 17 februari. Tydligare
              än så blir inte den socialdemokratiska kapitulationen för Vänsterpartiet
              i utrikespolitiken.
            </seg>
            <seg n="1e7ffc5e">
              En av de frågor där Socialdemokraterna och Vänsterpartiet borde
              vara på total kollisionskurs är attityden till den västra hemisfärens
              sista totalitära kommunistiska diktatur, Kuba. På Kuba sitter
              Socialdemokraternas partivänner i fängelse medan Vänsterpartiet
              skickar delegationer till den regim som har fängslat dem. Det
              finns ingen regim i världen som genom åren har omhuldats så av
              Vänsterpartiet som Fidel Castros styre på Kuba. Jag noterar att
              oppositionen har en gemensam reservation om Kuba i betänkandet.
              Där står: På Kuba är brotten mot de mänskliga rättigheterna omfattande,
              samtidigt som USA:s destruktiva blockad fortsätter. Därefter kommer
              en lång harang riktad mot det amerikanska embargot mot Kuba, som
              oppositionen felaktigt benämner blockaden för övrigt.
            </seg>
            <seg n="85aac4a5">
              Det är uppenbart att oppositionens uppfattning är att det amerikanska
              embargot mot Kuba är huvudproblemet, men så är det inte. Det grundläggande
              problemet för Kuba är att den kubanska regimen, som har styrt
              landet sedan början av 1960-talet, förvägrar den kubanska befolkningen
              rätten till demokrati och mänskliga rättigheter.
            </seg>
            <seg n="239a57c7">
              Jag är också motståndare till embargot mot Kuba, vill jag påpeka.
              Jag ser hellre frihandel med Kuba än ett embargo. Embargot slår
              mot en rad olika varor och tjänster, men embargot mot Kuba är
              också förknippat med massor av olika undantag. Kuba har fått ett
              mycket stort bistånd genom åren. En rad företag gör business med
              Kuba i dag. Det finns massor av områden där den kubanska regimen
              när den vill kan importera saker och ting till landet eller exportera
              saker och ting. Inom informationsområdet exempelvis finns knappt
              några begränsningar alls.
            </seg>
            <seg n="b18cb3b1">
              Det finns ändå en hake. Den kubanska regimen vill inte detta.
              Om den kubanska regimen skulle importera en rad saker som man
              får importera skulle det i praktiken innebära att man underkände
              embargots funktion. Det skulle också innebära att man importerade
              sådant som kunde användas mot den kubanska diktaturen.
            </seg>
            <seg n="3f68d799">
              Socialdemokraterna har uppenbart gått i den fälla som Vänsterpartiet
              gick i för 40 år sedan. Det är Fidel Castros fälla att definiera
              de grundläggande problemen på Kuba som det amerikanska embargot
              och att inte förstå att det grundläggande problemet på Kuba är
              den kubanska diktaturen.
            </seg>
            <seg n="3178eb9e">
              Samma attityd som man visar i detta betänkande i fallet Kuba
              visar oppositionen i sin överenskommelse när det gäller Venezuela.
              Där stod det så här: I Venezuela har sociala framsteg skett. Samtidigt
              sker en oroande maktkoncentration och inskränkningar av pressfriheten.
            </seg>
            <seg n="7587dd59">
              Utgångspunkten tycks vara att satsningar på välfärd är att likställa
              med demokrati. Jag kan berätta en sanning för oppositionen när
              det gäller detta. Saudiarabien är en välfärdsstat. Singapore är
              en välfärdsstat. Men dessa stater är inga demokratier för det.
              Att de har bidragssystem, inglasade gallerior, låg analfabetism,
              marmorgolv och en hygglig levnadsstandard är inget som helst försvar
              för de inskränkningar i mänskliga rättigheter och demokrati som
              präglar dessa stater.
            </seg>
            <seg n="a88b29d2">
              Samma sak måste även gälla attityden till Hugo Chávez och nu
              för tiden Raúl Castro. Att oppositionen inte förmår att konsekvent
              och utan några brasklappar klargöra att Kuba är en diktatur och
              att Venezuela är på väg att bli en är därför mycket oroväckande.
            </seg>
            <seg n="0e6a7cce">
              Detta förstärks givetvis också i detta betänkande av en reservation
              från Vänsterpartiet och Miljöpartiet som handlar om Colombia när
              det inte med ett enda ord tas avstånd från det våld och den terror
              som den ökända knarkkartellen och vänstergerillan Farc står för,
              vilket i sin tur förstärks av nyheten vi fick förra veckan om
              att Vänsterpartiet skickar statliga biståndspengar till ett icke-reformerat
              marxist-leninistiskt kommunistparti i Colombia.
            </seg>
            <seg n="65871c91">
              Fru talman! Med dessa ord vill jag yrka bifall till förslagen
              i utrikesutskottets betänkande och avslag på motionerna.
            </seg>
          </u>
          <note type="speaker" n="3550cb5d">
            Anf. 76 HOLGER GUSTAFSSON (kd):
          </note>
          <u who="holger_gustafsson_a2cfe3_w" xml:id="i-af8ff01a36223412-0" n="b671317c">
            <seg n="107975a8">
              Fru talman! Globaliseringen ger världen nya möjligheter till
              frihet och välstånd. En anledning till det är att världshandeln
              växer och blir friare, vilket skapar positiva relationer mellan
              människor.
            </seg>
            <seg n="1ec2552e">
              År 1970 utgjorde handel med varor och tjänster 13 ½ procent av
              världens bnp. Fyra decennier senare har siffran mer än fördubblats.
            </seg>
            <seg n="033d64bf">
              De senaste decennierna har hundratals miljoner människor, inte
              minst i Asien, lyft sig ur fattigdom och förtryck till välstånd
              och demokrati. Samtidigt har länder som ställt sig vid sidan om
              eller av någon anledning inte fått ta del av globaliseringen halkat
              efter i välståndsutvecklingen. Människor som skärmas av från globaliseringen
              tvingas djupare ned i fattigdom och ofrihet.
            </seg>
            <seg n="f185b985">
              När 1800-talets industriella revolution ägde rum i västvärlden
              omfattades en tredjedel av världens befolkning. England dubblade
              då sin bnp på 50 år. Kina gör det i vår tid på 9 år. År 2006 var
              utvecklingsländernas andel av världsekonomin för första gången
              större än de utvecklade ländernas.
            </seg>
            <seg n="6b0ce0f6">
              Detta visar globaliseringens möjligheter och att den utveckling
              som pågår i vår tid är lika genomgripande som den industriella
              revolutionen. Tillväxten under 2000-talet fram till finanskrisen
              var högre än någon annan period, inklusive den industriella revolutionen.
              Efter finanskrisen står världen sannolikt inför en ny fas av globalisering.
            </seg>
            <seg n="fc8940c7">
              Fru talman! Det ömsesidiga ekonomiska och politiska beroende
              som globaliseringen ger illustrerar nyttan och nödvändigheten
              av ett fördjupat politiskt samarbete mellan länder. Ömsesidigt
              beroende och viljan till samarbete kan bidra till välstånd, fred
              och stabilitet.
            </seg>
            <seg n="a07104eb">
              Samarbete skapade förutsättningar att bättre möta den finanskris
              som drabbade världen under de gångna åren. Till skillnad från
              den förödande nedåtgående spiral av protektionism och isolering
              som präglade depressionen under 1930-talet har det internationella
              systemet stått emot finanskrisens påfrestningar.
            </seg>
            <seg n="5681f252">
              Den snabba produktionsökning som följt av globaliseringen ger
              ökat välstånd men har också lett till ökade klimatutmaningar.
              Klimatfrågan ger anledning till ökat ansvarstagande från stora
              aktörer som EU, USA och Kina och naturligtvis från oss övriga
              mindre länder.
            </seg>
            <seg n="c88e97a8">
              Fru talman! Globaliseringen skapar förutsättningar för att värderingar
              av mänskliga fri- och rättigheter och demokrati också ska spridas.
              Samtidigt uppstår en utmaning. Det gäller att säkerställa att
              dessa värderingar fortsättningsvis får råda trots att länder som
              inte tidigare bejakat dessa värderingar tar en allt större plats
              på den globala arenan.
            </seg>
            <seg n="0bcbec54">
              Utvecklingens genomlysbarhet ökar via nya medier, som gör att
              vi kan följa världen i realtid. Företag kan undersöka grundläggande
              investeringsförutsättningar för orter över hela världen, och människor
              kan följa händelser oavsett var de sker.
            </seg>
            <seg n="435fb53b">
              Globaliseringen är inte en avslutad process, eller något som
              vi har sett slutet på. Globaliseringen är en pågående process,
              som sannolikt bara har börjat. Det är bra. Sveriges välstånd är
              byggt på internationell handel och våra företags möjlighet att
              konkurrera på den internationella marknaden.
            </seg>
            <seg n="f15b325d">
              Kristdemokraterna vill ta vara på de möjligheter till ökat välstånd
              och frihet som globaliseringen ger och medverka till att sprida
              globaliseringens fördelar så att fler människor och länder kan
              dra nytta av den.
            </seg>
          </u>
          <note n="12ea5769">
            Fru talman! Med detta viktiga konstaterande yrkar jag bifall
            till förslagen i utskottets betänkande UU13 och avslag på motionerna.
          </note>
          <note n="67245a7c">
            Överläggningen var härmed avslutad.
          </note>
          <note n="6ce5c4e4">
            11 § Vissa trafiksäkerhetsfrågor
          </note>
          <note n="075b4f31">
            Föredrogs
          </note>
          <note type="speaker" n="a1096109">
            Anf. 77 GUNNEL WALLIN (c):
          </note>
          <u who="gunnel_wallin_3ad695_w" xml:id="i-924cb1f82a90a9da-0" n="e9dc0b63" next="i-f07dfd4659754611-0">
            <seg n="32e2ac75">
              Fru talman, ledamöter och lyssnare! Nu ska vi debattera trafikutskottets
              betänkande 2009/10:12 som har rubriken Vissa trafiksäkerhetsfrågor
              .
            </seg>
            <seg n="f92d9a8a">
              I detta betänkande behandlar utskottet ett antal trafiksäkerhetsfrågor
              inom vägtrafiken som har sin utgångspunkt i 78 motionsyrkanden
              från allmänna motionstiden både hösten 2008 och hösten 2009.
            </seg>
            <seg n="62fac1b6">
              Utskottet anser att det långsiktiga målet om nollvisionen för
              trafiksäkerheten ska bestå. Ingen ska dödas eller skadas allvarligt
              i trafiken. Etappmålet för 2020 om högst 220 förolyckade i vägtrafiken
              kan, enligt utskottets mening, uppnås genom ett långsiktigt, effektivt
              och systematiskt trafiksäkerhetsarbete.
            </seg>
            <seg n="f12106ed">
              Det här handlar om att hastighet och noga avvägda hastighetsbegränsningar
              respekteras. Det handlar om trafikregler, som naturligtvis ska
              följas. Och det finns förslag om förares användning av mobiltelefon.
              Det finns frågor om äldres bilkörning och om de är mer olycksbenägna
              än andra grupper i samhället. Barns trafiksäkerhet är en ständigt
              aktuell fråga med hög prioritet.
            </seg>
          </u>
          <note n="2c5a3182">
            I betänkandet finns 17 reservationer.
          </note>
          <u who="gunnel_wallin_3ad695_w" xml:id="i-f07dfd4659754611-0" n="e9dc0b63" prev="i-924cb1f82a90a9da-0">
            <seg n="8bf82093">
              Herr talman! Med detta överlämnar jag ärendet till debattörerna.
            </seg>
            <seg n="7893f1f4">
              Herr talman! Den positiva effekten av den ekonomiska krisen är
              att färre dör i trafiken. Både privata transporter och näringslivets
              transporter minskade dramatiskt under 20072009, vilket också har
              gett resultat i olycksstatistiken. Även all snö i vinter som har
              skapat problem för vissa transportslag har mildrat olycksutgången
              på vägarna med mjuka snödrivor som skyddar vid avkörning. Men
              kylan och snön har också bidragit till att allt fler har valt
              att inte ge sig ut på vägarna.
            </seg>
            <seg n="09aac135">
              Jag vill också tro att minskningen av dödade och skadade i trafiken
              är ett resultat av enträget arbete från många parter som startade
              så långt tillbaka som då riksdagen antog nollvisionen i trafiken
              1997. Resurser har lagts på att förbättra systemet som sådant.
              Principen att bygga bort riskerna i trafiken har varit viktig.
              Detta tillsammans med en övertygelse om att folkbildningsarbetet
              har en central roll gör att vi uppnår positiva resultat.
            </seg>
            <seg n="62247ced">
              Synen på trafiksäkerhetsarbetet har genom åren varit rätt samstämmigt
              i riksdagens trafikutskott. Det har naturligtvis varit en styrka,
              och jag tror också att det har varit en del i Sveriges framgång
              i trafiksäkerhetsarbetet. Tyvärr har den samstämmigheten förändrats
              under mandatperioden. Den mest uppenbara förändringen från den
              borgerliga alliansen är synen på frivilligorganisationernas och
              folkbildningens roll i trafiksäkerhetsarbetet inte att förglömma
              frågan om alkolås som vi kommer att behandla senare under våren.
            </seg>
            <seg n="fbc440aa">
              Att folkrörelser och frivilligorganisationer inte nämndes i budgetpropositionen
              2010 säger en hel del. Att NTF med sin gedigna kompetens och centrala
              roll i trafiksäkerhetsarbetet behandlas på ett sätt som strider
              mot all anständighet visar också på ett skifte i synen på folkrörelsernas
              roll i trafiksäkerhetsarbetet. NTF:s organisationsbidrag avvecklas
              nu i rasande takt. Även om det sker lite långsammare än vad som
              står i utskottets betänkande har jag hittills inte hört ett enda
              hållbart argument för avvecklingen av organisationsbidraget till
              NTF från vare sig riksdagens majoritet eller ansvarig minister.
              Det som också är anmärkningsvärt är att regeringens agerande gentemot
              NTF strider mot den politik som man själv slår fast i propositionen
              En politik för det civila samhället , som riksdagen fick på sitt
              bord i november förra året. I den propositionen slår regeringen
              bland annat fast principen om långsiktighet.
            </seg>
            <seg n="28bb02a2">
              I propositionen skriver man att bidragssystemet bör präglas av
              stabilitet för att det ska vara möjligt för organisationerna att
              planera, bedriva och utveckla sin verksamhet på ett långsiktigt
              sätt. Detta förutsätter att det finns möjligheter inte bara till
              verksamhets- och projektbidrag utan även till organisationsbidrag
              som ger förutsättningar för organisationers basverksamhet i form
              av till exempel ett kansli med personal.
            </seg>
            <seg n="221d2bde">
              Regeringen säger också att när förändringar behöver genomföras
              är det viktigt att information om detta sprids till det civila
              samhället i god tid. Principen om dialog är också viktig, i alla
              fall från den här delen av regeringen eftersom man säger att dialogen
              ska vara öppen, återkommande och präglas av ett inkluderande förhållnings-
              och arbetssätt. Med hänsyn till det civila samhällets självständighet
              och oberoende är det angeläget att säkerställa att den statliga
              styrningen genom bidrag inte blir alltför omfattande.
            </seg>
            <seg n="ee212cfe">
              Vidare framgår det av propositionen att nivån på de bidrag som
              utgår för specifik verksamhet inom ett område, ofta genom verksamhets-
              och projektbidrag, inte bör dominera alltför kraftigt över de
              bidrag som utgår för organisationernas existens och mer generella
              behov, det vill säga vanligen organisationsbidrag.
            </seg>
            <seg n="422324f3">
              Vad gör då Åsa Torstensson samtidigt som hon har ställt sig bakom
              denna proposition? Hon går helt emot vad som föreslås och drar
              in hela organisationsbidraget till NTF. Den rödgröna oppositionen
              har redan från första början protesterat mot detta och försökt
              få regeringen att ändra uppfattning. Därför reserverar vi oss
              även här till förmån för ett fast organisationsbidrag till NTF.
            </seg>
            <seg n="7bd2c398">
              Herr talman! Jag vill nämna några ord om det problem som finns
              i dag med automatisk hastighetsövervakning av motorcyklister när
              motorcyklarna inte är utrustade med registreringsskyltar. Det
              gäller också när registreringsskylten plockas bort fram på bilen.
              En av de främsta orsakerna till att människor dör i trafiken är
              för höga hastigheter. Antalet motorcyklister som förolyckas har
              fördubblats under de senaste tio åren. Det är inte rimligt att
              motorcyklister och bilister utan registreringsskylt fram vet att
              de kan passera hastighetskameror i hög hastighet utan att registreras
              och lagföras. Därför anser vi att det är angeläget att man får
              till stånd någon typ av registreringsskylt som är säker, fungerar
              på motorcykel och möjliggör automatisk hastighetsövervakning av
              motorcyklister för en ökad trafiksäkerhet och för färre dödade
              och allvarligt skadade i trafiken. För att detta ska vara verkningsfullt
              inser vi att ett ägaransvar för hastighetsöverträdelser behöver
              införas. Annars är det här meningslöst. Utan det är det ointressant
              att veta vem som äger cykeln som har registrerats. Med hjälm och
              visir vet vi att det är omöjligt att identifiera föraren som kör.
            </seg>
            <seg n="8d803778">
              Vi tycker inte att det är orimligt att man som ägare tar ansvar
              för att den man lånar ut fordonet till följer hastighetsgränserna.
              Det gäller ju när du felparkerar någon annans bil. Jag ser ingen
              skillnad i den situationen från att man kör för fort med lånad
              bil eller motorcykel.
            </seg>
            <seg n="8dbaa74f">
              Om vi tar frågan om hastigheten på vägarna på allvar och anser
              att hastighetsgränserna ska gälla alla måste vi också göra något
              åt den. Det duger inte att säga att vi förutsätter att något görs
              vad gäller registreringsskyltar, som framgår av majoritetstexten,
              och sedan lägga ansvaret vad gäller hastigheterna på motorcykelorganisationerna,
              som vi vet gör ett bra jobb i att utbilda sina medlemmar. Det
              resonemanget är lika rätt som att säga att eftersom Motormännen
              jobbar för att deras medlemmar ska agera som ansvarsfulla bilförare
              behövs det inga hastighetskameror alls.
            </seg>
            <seg n="61455d43">
              I majoritetstexten påpekar man vikten av att den personliga integriteten
              skyddas. Nyttan av övervakning måste således vägas mot risken
              för intrång i den personliga sfären, skriver man. Jag skulle gärna
              vilja att någon av majoritetens företrädare utvecklar detta. På
              vilket sätt skulle en registreringsskylt på motorcyklar eller
              ägaransvar vara ett intrång i den personliga sfären? Att införa
              ett ägaransvar för hastighetsöverträdelser sänder en tydlig signal
              att trafiksäkerheten tas på största allvar för alla.
            </seg>
            <seg n="ec462e21">
              Herr talman! Användandet av mobiltelefoner i alla sammanhang
              ökar. Det underlättar många gånger livet och sparar tid för oss
              som alltid jagar efter några minuter extra i livet. Men mobilen
              används inte alltid på ett helt förståndigt, genomtänkt eller
              ansvarsfullt sätt. Jag tror inte att jag är ensam om att ha undrat
              varför någon bil framför eller bredvid mig kör svajigt, inte verkar
              ha uppmärksamheten på övriga i trafiken eller inte håller samma
              tempo som resten av bilarna, för att sedan upptäcka att föraren
              håller i en mobil, sms:ar eller är inne i ett samtal.
            </seg>
            <seg n="bb18f5e0">
              En undersökning som transportdepartementet i USA gjorde på ett
              antal yrkesförare visade att det är mer än dubbelt så farligt
              att prata och hålla i mobilen som det är att använda handsfree.
              Undersökningen visade också att sms:ande under körning ökar olycksrisken
              med 23 gånger, vilket kan jämställas med att köra kraftigt berusad.
              Alltför många olyckor sker i onödan på grund av användandet av
              mobiltelefoner under bilkörning.
            </seg>
            <seg n="cc4e102b">
              Forskningen är inte entydig; det är vi medvetna om. Men vi anser
              att vi inte har råd att vänta tills alla forskare är överens.
              Att förbjuda samtal utan handsfree och sms:ande under bilkörningen
              skulle rädda liv. Jag förstår inte varför riksdagens majoritet
              motsätter sig en sådan lagstiftning. Jag förstår heller inte varför
              ansvarig minister envisas med att säga nej. Bland Europas länder
              är Sverige tillsammans med Albanien och Malta ensamt om att inte
              kräva handsfree.
            </seg>
            <seg n="6c2b9e29">
              Den lagstiftning som finns har inte hängt med hur verkligheten
              ser ut. Vi anser att det är hög tid för en förändring. Det är
              en förändring som skulle mottas positivt av många och ge ett bra
              tillfälle att, precis som man skriver i majoritetstexten, öka
              kunskaperna om hur man ska köra och om effekterna av ens beteende
              då man kör. Därför yrkar vi på att det ska vara förbjudet med
              mobilsamtal om man inte använder handsfree.
            </seg>
            <seg n="24ff92ce">
              Herr talman! Vi kan glädjas åt att 2009 var ett bra år för trafiksäkerheten,
              men kan inte på något sätt luta oss tillbaka och tro att det inte
              kommer att krävas konkreta åtgärder för en ökad trafiksäkerhet.
              Då ekonomin vänder riskerar även dödstalet och antalet olyckor
              i trafiken att öka.
            </seg>
            <seg n="f803fc8b">
              I våra reservationer har vi lagt fram flera förslag som vi tror
              kan minska antalet dödade och skadade i trafiken. Några av dem
              kommer vi att debattera här i dag. Men tyvärr har den borgerliga
              majoriteten sagt nej till samtliga dessa förslag. För tids vinnande
              yrkar jag bifall endast till reservation 7 och 16.
            </seg>
          </u>
          <note n="23402142">
            Anf. 78 MARIE NORDÉN (s):
          </note>
          <note type="speaker" n="c092c3af">
            Anf. 79 PETER PEDERSEN (v):
          </note>
          <u who="peter_pedersen_63bcac_w" xml:id="i-20b8844baa0a9951-0" n="a787f262">
            <seg n="71bf59b0">
              Herr talman! Jag fick just ett sms: Kan vi prata nu? Om det är
              någon som tittar på tv kan jag tala om att svaret blev nej. Man
              sökte mig för något annat.
            </seg>
            <seg n="c05c20f3">
              När det gäller trafiksäkerhetsfrågorna försöker vi i utskottet
              komma överens och brukar vara överens om det mesta. Även om det
              verkar finnas stora skillnader när man tittar på antalet reservationer
              uppfattar jag att vi i grunden har en gemensam syn. Vi är alla
              överens om att nollvisionen fortsatt är oerhört viktig och att
              vi tillsammans genom olika förslag och värderingar ska försöka
              hitta lösningar på hur vi ska kunna nå fram till nollvisionen.
              Sedan kan vi hamna i olika ståndpunkter. Historien får väl visa
              vem som hade de bästa förslagen. Men det är viktigt att slå fast
              att även om vi har många olika synpunkter finns det ändå ganska
              mycket som vi är överens om.
            </seg>
            <seg n="6f07b845">
              Vänsterpartiet står bakom samtliga de reservationer som vi har
              med här, men för tids vinnande nöjer jag mig med att yrka bifall
              till reservation 11, som handlar om barn i trafiken.
            </seg>
            <seg n="3c28e77b">
              Herr talman! Glädjande nog är det färre människor per år som
              omkommer eller blir allvarligt skadade i trafiken, men trots att
              vi har en trend som går i rätt riktning är det förskräckande siffror
              om man ser det som helhet. När det gäller många andra aktiviteter
              i samhället skulle man inte acceptera att så många som 5 000 blev
              allvarligt skadade eller att 400 människor dog. Då skulle man
              nog vidta väldigt kraftfulla åtgärder. Men för trafiken gäller
              de siffrorna. Det finns onekligen en hel del att göra innan vi
              kommer fram till den nollvision som vi gemensamt har fastställt
              här i riksdagen.
            </seg>
            <seg n="6390ced2">
              Vi kan konstatera att det finns vissa saker som ökar risken för
              att man blir inblandad i allvarliga olyckor eller dödsfall i trafiken.
              Det är till exempel könsrelaterat. Män är mycket överrepresenterade,
              inte minst unga män. Det är samma sak om man åker dit för rattfylleri
              eller kör för fort i trafiken. Där är män överrepresenterade.
            </seg>
            <seg n="d0bc02ea">
              Det finns uppenbart en hel del att göra när det gäller körskoleutbildning,
              allmän information i hemmet och så vidare, oavsett om man kör
              moped eller bil, så att människor förstår hastighetens betydelse.
              Därför har vi från Vänsterns sida en restriktiv hållning. Dels
              ur miljösynpunkt, dels ur trafiksäkerhetssynpunkt håller det inte
              att få ett system där vi generellt hela tiden höjer medelhastigheten
              i samhället. Det kommer proportionellt sett att leda till att
              vi får fler döda i trafiken.
            </seg>
            <seg n="a28eecc9">
              Därför måste man noga överväga den typen av åtgärder om man förändrar
              hastighetsgränser. Vi tror alltså inte att det är möjligt att
              bygga bort alla risker i trafiken, även om man förstås ska göra
              vad man kan i den fysiska planeringen. När man bygger nytt ska
              man försöka ha detta i åtanke.
            </seg>
            <seg n="5a67f8d6">
              Vi har extremt mycket vägar i Sverige, och för den delen också
              järnvägar. Jag har svårt att se hur man bara genom fysiska och
              tekniska åtgärder ska kunna minska dödsolyckorna. Det krävs helt
              enkelt ett förändrat beteende i trafiken, inte minst hos dem som
              tillhör kategorin män.
            </seg>
            <seg n="0be4ea82">
              Det handlar om att man håller hastighetsbegränsningarna, att
              man inte är alkohol- eller drogpåverkad, att man använder tekniska
              hjälpmedel som säkerhetsbälte och så vidare. Om alla gjorde det
              skulle vi få ytterligare drastiska minskningar av antalet allvarligt
              skadade och döda i trafiken.
            </seg>
            <seg n="604c100d">
              Det finns några frågeställningar som utskottet har diskuterat
              vid ett flertal tillfällen och som är väldigt komplicerade. Det
              ena handlar om mobiltelefoni, som vi hörde att Marie Nordén var
              uppe och pratade om. Det finns olika statistik och forskningsrapporter
              som vi måste ta till oss och värdera. Vi måste ta till oss ny
              kunskap för att veta vad som är rätt beslut. Utifrån den kunskap
              som vi i Vänsterpartiet har kommit fram till kan man inte hävda
              att till exempel ett förbud mot samtal utan handsfree skulle vara
              någonting som löser alla problem. Den forskning som vi har visar
              att det är själva samtalet i sig eller hanteringen av den tekniska
              utrustningen som skapar distraktionen.
            </seg>
            <seg n="51c7fddc">
              Vi har kommit fram till slutsatsen att om någon är inblandad
              i en trafikolycka och man kan bevisa och det bör kunna bevisas
              att personen pratar eller skickar sms under tiden den sitter i
              bilen ska det anses vara en försvårande omständighet när man bedömer
              utfallet av trafikolyckan.
            </seg>
            <seg n="b267b746">
              I den bästa av världar ska man förstås svänga in till kanten
              och svara i telefonen. Men jag tycker att vi ska ha lagar som
              man kan leva upp till och att man också någon gång ska kunna se
              till att de som inte följer lagen hamnar inför domstol och fälls.
              Det finns betydande möjligheter till mygel. Man kan ha handsfreeutrustningen
              hängandes där, men i själva verket prata på vanligt sätt. Det
              är efteråt väldigt svårt att bevisa om den var inkopplad eller
              inte.
            </seg>
            <seg n="832ea557">
              Miljöpartiet har inställningen att man ska förbjuda mobiltelefoni
              över huvud taget om det inte är yrkestrafik. Det borde åtminstone
              vara lättare att undersöka.
            </seg>
            <seg n="de1ff8a0">
              Men i dag har man gps-utrustning. De som har det i sin bil knappar
              och trycker rätt mycket. När jag har åkt med kompisar, taxichaufförer
              och så vidare jag har ingen egen gps har jag aldrig varit med
              om att de stannat vid kanten och börjat trycka på den lilla datorn
              och skriva in nya vägar de ska åka. Jag har ingen aning om huruvida
              det finns forskning om olycksrisken när man pratar i mobiltelefon
              eller knappar på knapparna där jämfört med när man sitter och
              knappar på gps:n. Det borde vara så att båda de beteendena distraherar
              föraren och bör undvikas under färd. Men frågan är snarast hur
              man ska undvika att det sker. Vi måste kunna hitta ett system
              för att dra dem som bryter mot lagen inför rätta. Vi är öppna
              för den fortsatta utvecklingen på det området.
            </seg>
            <seg n="c9cd4275">
              Vi vill se fler trafikmedicinska centrum. Det har bland annat
              varit en diskussion om att man kan tappa körförmågan i olika åldrar.
              Det har ingenting att göra med att man är gammal, utan man kan
              på grund av sjukdom eller annat tappa en viss del av sin körförmåga.
              Viss forskning visar att man trots att man tappar viss körförmåga
              kanske kan orientera sig i en hemvan miljö och så vidare. Detta
              är ingenting som politiker ska avgöra utan lämpligen läkare och
              sådana som kan bedöma det här. Då behövs det fler trafikmedicinska
              centrum i fler län än vi har i dag.
            </seg>
            <seg n="b59ba969">
              När det gäller barn i trafiken har vi även där en positiv trend.
              Det låter lite märkligt att säga det i och med att det faktiskt
              är ett stort antal barn som fortfarande dör i trafiken, men det
              är färre än vad det har varit.
            </seg>
            <seg n="4201ae71">
              Vi tror dock att det krävs ytterligare krafttag, inte minst i
              de övre skikten av barn och ungdomar, för att få ned den här statistiken
              ytterligare. Vi skulle gärna vilja se att man tar fram ett nationellt
              program för trafiksäkerhet när det gäller barn. Det är därför
              jag yrkar bifall till reservation 11.
            </seg>
            <seg n="6e365e2e">
              Sedan tycker jag att det är glädjande att Vägverket och SMC,
              på motorcykelsidan, nu har inlett ett samarbete om vad man kan
              göra i trafiken för att förbättra trafiksäkerheten även för dem
              som tar sig fram på motorcykel.
            </seg>
            <seg n="793e1c48">
              Vi tror att det arbetet måste fortsätta och intensifieras. Alla
              trafikanter, från gående till motorcyklister och bilister och
              så vidare, måste nämligen kunna vistas i en trafikmiljö och känna
              sig trygga och säkra. Om det händer en trafikolycka ska inte den
              sannolika utgången vara att man dör. Det måste gälla alla de trafikanter
              som vi tillåter på våra vägar.
            </seg>
            <seg n="3a9966e7">
              Jag vill säga att jag helt håller med om det som Marie sade i
              sitt anförande om NTF:s viktiga roll vad gäller trafiksäkerhetsarbetet
              i framtiden.
            </seg>
            <seg n="981e9c36">
              Herr talman! En annan fråga, som jag ska avsluta med, gäller
              ägaransvaret.
            </seg>
            <seg n="cb9e3b03">
              Det finns saker där som man kan tycka låter bra för att man kan
              komma till rätta med de här problemen. Men samtidigt har vi haft
              föredragningar i den här frågan som visar att det finns problem
              när man hävdar att den som äger bilen ska vara ansvarig om någon
              till exempel kör förbi en hastighetskamera för fort och man inte
              kan se vem som kör.
            </seg>
            <seg n="ea85ebcc">
              Låt oss säga att det till exempel är min son som sitter där.
              Jag har inte skyldighet att inför domstol ange någon nära anhörig
              som har begått brott. Det är en sådan svårighet.
            </seg>
            <seg n="2b3bfe23">
              Man kan tycka vad man vill om de olika principerna, men det är
              faktiskt en problematisk del av det hela. Då tycker jag att man
              bör fundera ett snäpp till. Finns det inte andra åtgärder man
              kan vidta för att faktiskt även här säkerställa att det inte spelar
              någon roll om jag går, cyklar, åker motorcykel eller åker bil.
              Jag ska följa de trafikregler som finns.
            </seg>
            <seg n="e8d3364a">
              När det gäller registreringsskylt fram på motorcyklar uppfattar
              jag det inte som en integritetsfråga utan mer som en trafiksäkerhetsfråga.
              Det finns då en uppenbar risk vid framförandet av den här motorcykeln,
              även om man inte kör jättefort, att till exempel väghållningen
              försämras, vilket kan förorsaka olyckor. Och så ska vi inte ha
              det.
            </seg>
            <seg n="fdfb8806">
              Ett positivt samarbete mellan myndigheter och olika organisationer
              vad gäller trafikfrågor tror jag är angeläget. Men vi är i nuläget
              inte beredda att ta till åtgärden att införa ägaransvar. Det låter
              enkelt, men vi tycker att det är rimligt att det är den som begår
              ett brott som ska lagföras, inte den som råkar äga fordonet. Det
              kan till exempel vara någon som kör för fort förbi en hastighetskamera
              eller begår någon annan lagöverträdelse med det här fordonet.
              Då måste man helt enkelt ta till traditionellt polisarbete och
              säkerställa att de personer som bryter mot lagen också lagförs.
            </seg>
            <seg n="3472e885">
              I går, eller om det var i dag, följde polisen efter några som
              hade begått ett brott i 40 mil, från Helsingfors till Töcksfors
              i Värmland, där de greps. Jag har ingen aning om ifall de ägde
              bilen, men det var förhoppningsvis de som satt i bilen som blev
              lagförda.
            </seg>
          </u>
          <note type="speaker" n="deb725cf">
            Anf. 80 KARIN SVENSSON SMITH (mp):
          </note>
          <note n="0fb9fc7c">
            Herr talman! Jag yrkar bifall till reservationerna nr 4 och nr
            9.
          </note>
          <u who="karin_svensson_smith_791b38_w" xml:id="i-c2f025453d05efcb-0" n="a34eca51">
            <seg n="bb9a6e5a">
              Vi debatterar trafiksäkerhet i dag. Vi är inte den enda politiska
              församlingen som gör det. Alldeles nyligen har generalförsamlingen
              debatterat trafiksäkerhet. Jag tror att den frågan var där för
              första gången. Anledningen till att FN:s generalförsamling debatterar
              den här frågan är att man via Världshälsoorganisationen har gjort
              en rapport om hur illa tillståndet är, hur många det är som skadas
              och dödas av trafiken.
            </seg>
            <seg n="3de860cf">
              Över en och en halv miljon människor dör varje år på våra vägar,
              och det är hela tiden en ökande andel av dödsorsakerna i världen
              som kan härröras från trafiken. Det har gjort att man har utnämnt
              trafikolyckorna till en epidemi. Denna epidemi måste behandlas
              som andra epidemier. Man tar alltså reda på orsak. Man försöker
              hitta en medicin, ett läkemedel. Eller man försöker se till att
              det här inte skadar människor eller ger upphov till att människor
              omkommer i förtid.
            </seg>
            <seg n="e4e62a1b">
              För det handlar om förtid. För Sveriges del är det så att den
              som mister livet i trafiken i genomsnitt mister 33 ½ år av sin
              återstående livslängd. Det skiljer detta från många sjukdomar
              som orsakar förtida död. Då är det i regel en kortare tid av livet
              man blir av med på grund av sjukdomen jämfört med när det är trafikolyckor.
            </seg>
            <seg n="a2e57e8f">
              Den här världsepidemin har gjort att FN har tagit fram ett statement,
              time for action, för att komma åt trafikolyckorna. Om man läser
              det kan man notera att trafikolyckorna har seglat upp, så att
              det är den vanligaste orsaken till att människor mellan 15 och
              29 år dör i världen. Det är alltså långt över vad krig, sjukdomar
              och annat åstadkommer. Trafiken är den enskilt största orsaken
              till att ungdomar mellan 15 och 29 år mister livet.
            </seg>
            <seg n="350a2470">
              Går vi över till svenska förhållanden kan vi konstatera att vi
              jämfört med snittet i världen ligger bra till i förhållande till
              vår vägtrafikvolym. Då kan man undra: Vad beror det på att Sverige
              ligger bättre till än andra länder?
            </seg>
            <seg n="b6b5c7ae">
              Ja, det finns ett antal faktorer. En faktor är något som vi har
              gjort rätt framgångsrikt. Det började under den tid då vi gjorde
              rödgröna budgetar tillsammans, för då gick vi över till att använda
              rätt stor andel av väginvesteringarna till att bygga motorvägar.
            </seg>
            <seg n="660c0da6">
              Vi började bygga två-plus-ett-vägar med mittvajrar. De kan vara
              mer eller mindre populära hos de bilförare som färdas längs dem,
              men rent faktiskt är de rätt effektiva när det gäller att förhindra
              att trafikolyckor ger upphov till död.
            </seg>
            <seg n="97a964bd">
              De här två-plus-ett-vägarna gör att man kan förse 20 gånger så
              lång vägsträcka med mittseparation jämfört med om man bygger en
              genomsnittlig motorväg. Att vi har kunnat anlägga dessa på så
              stor del av vägnätet är en anledning till att vi ligger lägre
              än andra.
            </seg>
            <seg n="6cd472ec">
              En annan anledning till att Sverige sticker ut jämfört med resten
              i statistiken är att vi har en automatisk hastighetsövervakning.
              En av anledningarna till att jag yrkar bifall till den reservation
              som handlar om ägaransvar handlar om att göra ATK mer effektivt.
              I dag vet vi att ganska många slipper undan därför att polisen
              inte klarar av att identifiera den förare som har blivit fotograferad
              av hastighetskamerorna.
            </seg>
            <seg n="6e4b5f62">
              En annan anledning till att Sverige ligger så bra till i den
              här statistiken är att vi jämfört med andra länder har en mycket
              framgångsrik bilbesiktning. De årliga bilbesiktningarna, som vi
              har haft under en lång tid i Sverige, har gjort att det är promillen
              av olyckorna som kan hänföras till något fel i fordonet.
            </seg>
            <seg n="ad637994">
              Det här är väldigt viktiga faktorer plus det faktum att konjunkturen
              nu har gjort att biltrafikvolymen har minskat.
            </seg>
            <seg n="f58b4b0b">
              Frågan är då: Vad gör vi? Är vi nöjda med situationen? Nej, det
              kan vi självfallet inte vara. För även om det, jämfört med andra
              länder, är få som omkommer orsakar trafiken väldigt stora skador.
              Det handlar om sjukdomar, många gånger allvarliga sjukdomar. Människor
              blir lemlästade och får sitta i rullstol resten av livet. De blir
              borta från arbete. De förlorar sin inkomst. Det är en samhällsekonomisk
              förlust utöver alla individuella förluster som det handlar om.
            </seg>
            <seg n="a04a37cf">
              Där finns all anledning att vidta de åtgärder man kan för att
              ytterligare minska anledningarna till att människor kommer till
              skada i trafiken.
            </seg>
            <seg n="78a0f0e1">
              Jag ska beröra fyra sådana områden där man faktiskt kan göra
              väsentligt mycket mer för att hindra att människor kommer till
              skada i trafiken och för att vi ska närma oss den nollvision som
              riksdagen en gång har enat sig om.
            </seg>
            <seg n="fa1b4b90">
              För det första gäller det hastighet. Det är den största anledningen
              till att trafiken ger upphov till olyckor och olyckor med dödlig
              utgång. Där är hastighetsövervakningen väldigt viktig. Tyvärr
              är efterlevnaden av hastighetsgränserna dålig. Det är bara en
              av alla hastighetsgränser som minst hälften av förarna efterlever.
              Resten överskrider merparten av dem som är ute på vägarna.
            </seg>
            <seg n="7f0607ab">
              Därför är det vitalt att kanske inte alla gånger lägga mycket
              tid på att identifiera den som har kört och misslyckats. Man kan
              i stället gå över till ägaransvar. Centerpartiet var det parti
              som förde in det i den här diskussionen genom en motion en tidigare
              mandatperiod.
            </seg>
            <seg n="bb6f1b44">
              Vi tyckte att det var ett bra förslag från Centern. Jag tycker
              att det är rimligt att man övergår till ägaransvar. Vägrar ägaren
              till bilen eller motorcykeln att uppge vem det är som har kört
              får ägaren själv åta sig förseelsen.
            </seg>
            <seg n="6420752f">
              En sak till är viktig när det gäller hastigheten. Automatisk
              hastighetsövervakning är viktigt också för att minska klimatpåverkan
              från trafiken, eftersom hastigheten på bilarna är klart proportionell
              mot utsläppen av koldioxid.
            </seg>
            <seg n="52069d21">
              En annan viktig sak som vi inte ska debattera här jag tänkte
              bara nämna den kort är att få bort alkoholen från vägarna. Man
              kan diskutera alkohol i många olika sammanhang, men man borde
              kunna vara överens om att den inte har på vägarna att göra.
            </seg>
            <seg n="bc98574f">
              I det här sammanhanget saknar jag mycket Kristdemokraterna som
              var en bra lierad i de frågor som prioriterade trafiksäkerhet
              och var klart pådrivande i diskussionen om alkolås. Det finns
              förberedda lagförslag, men regeringen återkommer inte med något.
              Vi kommer att debattera det närmare framöver i kammaren.
            </seg>
            <seg n="b2ff109c">
              En annan viktig anledning till att föraren tappar uppmärksamheten
              och blir orsak till olyckor är mobiltelefoner. Det har nämnts
              en del tidigare i talarstolen, både av Peter och Marie, så jag
              ska inte göra någon längre utvikning kring det.
            </seg>
            <seg n="8479214a">
              Jag tycker inte att resonemanget om att det finns andra saker
              som också kan vara störande för föraren är särskilt hållbart.
              Med det resonemanget kan man inte vidta någon åtgärd alls, eftersom
              man inte kan vidta åtgärder mot alla.
            </seg>
            <seg n="2d4f64d3">
              Sverige är ett av de mest laglösa länderna just på det här området.
              Jag tycker att det är pinsamt. Det är bättre att vi går på att
              man förbjuder mobiltelefoni under bilfärd. Jag skulle gärna inkludera
              sms i detta för föraren, med undantag för yrkestrafiken.
            </seg>
            <seg n="c3cceba8">
              Folkpartiets motion med Helena Bargholtz som undertecknare tycker
              jag är bra. Miljöpartiet vill reservera sig till förmån för den.
            </seg>
            <seg n="f8ad1816">
              När det gäller kollektivtrafik har vi inte med det så mycket
              i det här betänkandet, men vi har det i ett tidigare trafiksäkerhetsbetänkande.
              Jag vill notera att förr hade vi eniga trafiksäkerhetsbetänkanden
              från trafikutskottet.
            </seg>
            <seg n="cebe5ce7">
              Det är den helt oöverträffade metoden för att minska olyckor
              i trafiken. För varje biltransport vi kan byta ut mot en kollektiv
              transport minskar risken för att människor skadas och dödas i
              trafiken, både för dem som själva finns i kollektivtrafiken och
              för dem som inte finns i kollektivtrafiken.
            </seg>
            <seg n="7a00984a">
              Skulle man kunna hitta en gemensam strategi för att komma till
              rätta med trafikolyckorna och minska klimatpåverkan från trafiken
              skulle det sannolikt vara väldigt effektivt. Trafiken är inte
              bara ett bekvämt sätt att transportera sig utan innebär också
              en väsentlig risk för liv och hälsa.
            </seg>
          </u>
          <note type="speaker" n="18419d53">
            Anf. 81 ELIZA ROSZKOWSKA ÖBERG (m):
          </note>
          <u who="eliza_roszkowska_oberg_a391b2_w" xml:id="i-7e5b96678fa0ef03-0" n="d0bba556">
            <seg n="23b32ace">
              Herr talman! I have a dream jag har en dröm sade Martin Luther
              King år 1963. I sitt berömda tal förklarade han sin vision av
              framtiden, där människor av olika hudfärg, med olika religion
              eller övertygelse levde som jämlika. Han pekade på vikten av frihet
              och värdet av ordet människa.
            </seg>
            <seg n="ed6af445">
              Sveriges trafiksäkerhetsarbete grundas på nollvisionen att ingen
              ska dödas eller allvarligt skadas i vägtrafiken. För ett år sedan
              fastställdes etappmålet till 220 döda i trafiken år 2020. År 2009
              dödades 355 personer i trafiken. EU:s mål är att högst 25 000
              personer ska dödas i trafiken inom EU:s medlemsländer år 2010.
              Men under 2007 dog 42 500 människor på europeiska vägar.
            </seg>
            <seg n="775ac523">
              Bland alla dessa siffror, olika tabeller och diagram är det lätt
              att tappa fokus på det som är det viktigaste. Oavsett siffran
              handlar det om människor som miste sina liv för tidigt. Var och
              en av dem hade sina drömmar och vardagliga problem och lämnade
              säkert någon som saknar dem.
            </seg>
            <seg n="e2c53a7a">
              Här i Sverige är vi på rätt väg i alla fall. Sju personer dödades
              i trafiken under februari, enligt Vägverket. Ett ensiffrigt tal
              för antalet döda under en månad har vi inte sett sedan 1920-talet.
            </seg>
            <seg n="ee74d6e0">
              Herr talman! Drygt hälften av alla bilister kör för fort. 20
              procent överstiger hastighetsgränsen med mer än 10 kilometer i
              timmen. Hastigheten påverkar ofta konsekvenserna av en olycka.
              Ju fortare man kör desto kraftigare krockvåld. Dessutom kan hastigheten
              avgöra om en olycka sker eller inte, om man hinner trampa på bromspedalen
              eller göra en undanmanöver.
            </seg>
            <seg n="bc8a6a78">
              Om alla höll hastighetsgränserna skulle över 100 liv kunna sparas
              per år. Därför är det viktigt att hastighetsgränserna är väl avvägda
              och att de respekteras. Hastighetsbegränsningar måste vägas utifrån
              trafiksäkerhetsaspekten, men vi kan inte glömma mobiliteten i
              samhället och tillgängligheten som är ett funktionsmål för framtida
              resor och transporter. Hastighetsgränser måste upplevas som relevanta
              så att de efterlevs.
            </seg>
            <seg n="79d43876">
              Med detta i åtanke påbörjades justeringen av hastigheter. Vi
              införde en tiostegsskala från 30 till 120 kilometer i timmen som
              beräknas rädda 1015 liv per år. Dessutom gav regeringen i uppdrag
              till Vägverket att bedriva försöksverksamhet med varierande högsta
              tillåtna hastighet eller så kallade flexibla hastigheter som anpassas
              till väg- och väderförhållanden, även till trafiksituationen till
              exempel vid trafikstockning så att man kan förbättra trafikflöden.
            </seg>
            <seg n="b0f3a447">
              Det är mycket spännande nya lösningar. Jag är glad att regeringen
              i december beslutade att förlänga det projektet som ska pågå till
              slutet av 2011.
            </seg>
            <seg n="4dd64bd0">
              Oppositionen vill införa många särregleringar gällande hastigheter.
              För det första måste jag säga att det framför allt är Vägverkets
              uppgift som ansvarig myndighet att utarbeta riktlinjer och föreskrifter
              för tillämpningen av hur olika hastighetsgränser bör användas.
              Sedan kan man fråga sig hur ytterligare lagar och regler påverkar
              regelsystemets tydlighet, enkelhet och efterlevnad.
            </seg>
            <seg n="51b32e15">
              Förarens tillstånd och förmåga att köra bil är avgörande för
              trafiksäkerheten. Jag hoppas att jag inte behöver förklara för
              någon att alkohol och bil inte går ihop. Men även en distraherad,
              oerfaren eller för trött förare kan lätt missa signaler i trafiken,
              göra felbedömningar och drabbas av en olycka.
            </seg>
            <seg n="3074b155">
              Det finns många olika distraktionsmoment. Det kan vara en mobiltelefon,
              radio, cd eller gps, men även barn, medpassagerare eller sällskapsdjur,
              till och med kaffe.
            </seg>
            <seg n="c74a8f5d">
              Oppositionen vill lagstifta bort alla möjliga risker. Men är
              det verkligen den rätta lösningen att skapa nya separata lagar
              för allt, för att använda mobil, radio, gps eller när det gäller
              att ha störande barn eller hund i bilen?
            </seg>
            <seg n="289b4d6b">
              Nej, herr talman, man kan inte lagstifta bort alla problem. Regler
              som inte respekteras och inte följs hjälper oss inte i vår strävan
              att ingen ska dödas eller allvarligt skadas i trafiken. Jag vill
              understryka hur viktigt det är med trafikanternas ansvarstagande.
              Trafikanterna måste ta ansvaret att respektera hastighetsgränser
              och anpassa hastigheten till väg- och väderförhållanden, ta ansvaret
              att använda bilbälte och rätt skyddsutrustning för barn i bilen
              och ansvaret att inte sätta sig bakom ratten när man är onykter
              eller för trött för att köra. Bilföraren har ansvaret att framföra
              bilen på ett säkert sätt.
            </seg>
            <seg n="71b81912">
              När det gäller mobiltelefonsamtal under körning har forskningen
              visat att det är samtalet i sig som ökar riskerna mest. Det spelar
              alltså ingen roll om telefonen är handhållen eller inte.
            </seg>
            <seg n="e1ddc1fc">
              Det finns redan regler som säger att det inte är tillåtet att
              framföra sitt fordon på ett vårdslöst sätt, vilket inkluderar
              att man är distraherad, till exempel av en mobiltelefon.
            </seg>
            <seg n="b3d3e041">
              Ansvar och säkerhetstänkande kan läras ut. Därför är det så viktigt
              med bra körutbildning. Vi har infört obligatorisk riskutbildning
              för körkortsaspiranter för både kategori A och B, alltså både
              för förare av motorcykel och för förare av personbil. Utbildningen
              innehåller information om riskbeteenden som bland annat påverkan
              av trötthet, alkohol och droger samt fortkörning.
            </seg>
            <seg n="05500b0f">
              Det är också vi som har infört obligatorisk utbildning och en
              ny kategori av körkort för förare av moped klass I samt obligatorisk
              utbildning och förarbevis för förare av mopeder klass II, snöskotrar
              och terränghjulingar. Kör man för fort eller riskfyllt eller om
              man trimmar sin moped kan man få en varning eller få sitt körkort
              respektive förarkort återkallat.
            </seg>
            <seg n="ab1d812d">
              Det finns många andra intressanta initiativ som höjer kunskapsnivån,
              till exempel Trivectors EU-projekt Module Close to som är ett
              pedagogiskt sätt att lära unga förare om risker i trafiken. Det
              är så kallad upplevelsebaserad inlärning där unga blivande förare
              får höra personer som varit inblandade i olyckor berätta om sina
              upplevelser. Detta sägs vara ett mycket effektivt sätt att skapa
              attitydförändringar bland unga, speciellt unga män.
            </seg>
            <seg n="4fcfb219">
              Jag är helt övertygad om att rätt utbildning och ökade kunskaper
              kan bidra till bättre regelefterlevnad, ökat säkerhetstänkande
              och ökad riskmedvetenhet.
            </seg>
            <seg n="f9c0ecc1">
              Om alkohol och trafik kan vi diskutera mycket mer när vi behandlar
              den proposition som regeringen har aviserat om alkolås för rattfylleridömda
              och andra körkortsfrågor.
            </seg>
            <seg n="9daa0c55">
              Trafikmiljön är en mycket viktig faktor för trafiksäkerheten.
              Människor gör ibland misstag och transportsystemet måste utformas
              efter det. Mötesfria vägar visar sig vara den mest effektiva trafiksäkerhetsåtgärden
              för att minska antalet omkomna.
            </seg>
            <seg n="9cb56cf9">
              Mittbarriärer och sidoräcken gör att risken att dödas vid avkörning
              med personbil är 80 procent lägre än där det inte finns sådant
              räcke. Mittbarriärer och sidoräcken kan dock utgöra en ökad risk
              för motorcyklister. 8 procent av alla svenska dödsolyckor med
              motorcykel är räckesolyckor. Därför behövs vidare utveckling och
              utformning av räcken. Vägverket och motorcykelorganisationer arbetar
              aktivt med detta.
            </seg>
            <seg n="3b10ce63">
              Jag vill poängtera att planering, utformning och underhåll av
              trafikmiljön måste ta hänsyn till alla trafikantgruppers behov,
              inklusive förare av tvåhjulsfordon och gående.
            </seg>
            <seg n="9a204d2a">
              Herr talman! Alliansens politik skiljer sig radikalt från oppositionens
              politik. För oss står alltid människan och friheten i centrum
              medan det för de rödgröna är staten och politisk detaljstyrning.
              Där vi ser möjligheter som till exempel tillgänglighet, flexibilitet
              och mobilitet ser oppositionen risker. Där vi i Alliansen ser
              trafikantens ansvarstagande som lösning ser oppositionen tillfällen
              för detaljreglering. Därför yrkar jag bifall till förslagen i
              betänkandet och avslag på alla reservationer.
            </seg>
            <seg n="8729d56c">
              Herr talman! Man kan säga att Martin Luther Kings dröm har uppfyllts,
              trots att det tog lång tid och alla inte delade hans dröm. Med
              all ödmjukhet för denne medborgarrätts- och själledare kan jag
              erkänna att jag också har en dröm, att ingen dödas i trafiken.
              Jag har en dröm om en fri människa som tar sitt ansvar i trafiken.
              Jag tror på människan, jag tror på friheten och jag tror på framtiden.
            </seg>
            <seg n="6ab8a315">
              Trafiksäkerhetsarbete måste pågå ständigt. Vi behöver ett långsiktigt,
              effektivt och systematiskt trafiksäkerhetsarbete med människan
              i centrum. Med systematiska uppföljningar av etappmålet fortsätter
              vi vårt visionsarbete att ingen ska dödas eller allvarligt skadas
              i vägtrafiken.
            </seg>
            <seg n="5f39d0f2">
              Alla människor är skapade lika. Alla måste ta sitt ansvar. Använd
              bilbälte, respektera hastighetsbegränsningar och kör aldrig onykter
              eller för trött!
            </seg>
          </u>
          <note type="speaker" n="5db24768">
            Anf. 82 KARIN SVENSSON SMITH (mp) replik:
          </note>
          <u who="karin_svensson_smith_791b38_w" xml:id="i-438249ed7fedc600-0" n="a34eca51">
            <seg n="c803a1ad">
              Herr talman! Det var intressant att höra ett ideologiskt anförande.
              Det var ett tag sedan. Det var uppiggande i diskussionen om trafiksäkerhet.
            </seg>
            <seg n="4febca21">
              Moderaterna har en dröm. Jag tror att vi har många rödgröna drömmar
              också. Det saknas nog inte drömmar. Frågan är vad man gör med
              sina drömmar. Om drömmen är att ingen ska skadas i trafiken kanske
              man ska göra något för att förhindra det.
            </seg>
            <seg n="f09470a2">
              Som lagstiftande församling har vi möjlighet att skydda de människor
              som finns i trafiken och se till att mobiliteten fungerar utan
              att människor kommer till skada och mister livet för att andra
              tar sig friheter. Vad jag kan uppfatta av inlägget är frihet friheten
              att bete sig på ett sätt som skadar andra. Skillnaden mellan det
              frihetsbegreppet och frihetsbegreppet för oss på den rödgröna
              sidan är att friheten att förflytta sig också innebär ett ansvar,
              nämligen ansvaret att inte inskränka på andras frihet; det gör
              man faktiskt. De människor som omkommer i trafiken har sällan
              bett om det.
            </seg>
            <seg n="92ca89be">
              Det finns ett antal åtgärder som bevisligen är effektiva. Det
              finns en anledning till att alla länder i Europa utom Malta, Albanien
              och Sverige har regler för mobiltelefon i bil. Det finns regler,
              inte för att inskränka någons frihet utan för att människor ska
              kunna färdas utan att riskera att möta en förare som håller på
              med sin mobil i stället för att koncentrera sig på trafiken.
            </seg>
            <seg n="200d6f60">
              Det finns teknisk utrustning som man kan använda för att förhindra
              att man kan starta motorn om man har alkohol i utandningsluften.
            </seg>
            <seg n="aed67f8e">
              Jag förstår inte det frihetsbegrepp som innebär att man tillåter
              att människor omkommer i trafiken. Det får Eliza utveckla.
            </seg>
          </u>
          <note type="speaker" n="43b2d566">
            Anf. 83 ELIZA ROSZKOWSKA ÖBERG (m) replik:
          </note>
          <u who="eliza_roszkowska_oberg_a391b2_w" xml:id="i-7e5b96678fa0ef03-1" n="d0bba556">
            <seg n="04b12944">
              Herr talman! Det är alltid tragedi när en person genom att orsaka
              en trafikolycka orsakar en annan persons död.
            </seg>
            <seg n="eb185251">
              Regeringen utarbetade först en promemoria om skärpt straff för
              vållande till annans död. Förslaget innebär att minimistraffet
              för vållande till annans död höjs från dagens nivå, fängelse i
              sex månader, till fängelse i ett år.
            </seg>
            <seg n="faba0d62">
              I går presenterades en proposition för riksdagen om detta.
            </seg>
            <seg n="0d8394d9">
              Det pågår ett arbete när det gäller Straffnivåutredningen . Där
              föreslås att återfall i brott ska leda till strängare straff på
              ett tydligare sätt.
            </seg>
            <seg n="6930a78d">
              Översyns- och påföljdssystemet handlar om vilken betydelse tidigare
              brottslighet ska tillmätas vid påföljdsbestämningen, och frågor
              om böter tas upp.
            </seg>
            <seg n="0f58a0e8">
              Vi måste bestraffa dem som orsakar trafikolycka som orsakar annan
              persons död. Samtidigt är det viktigt att inte överreglera och
              peka ut viss teknik som orsakar distraktion, som till exempel
              mobiltelefon.
            </seg>
            <seg n="9dc9be70">
              Det kan vara mycket distraherande för vissa personer att prata
              i mobiltelefon. Men det kan också vara mycket distraherande att
              prata med en medpassagerare. Det är också många som sms:ar, uppdaterar
              status på Facebook, på Twitter eller någonting annat. Jag tycker
              inte att lagstiftaren ska gå in i den diskussionen och ange exakt
              vad som ska förbjudas och vad som inte ska förbjudas. Föraren
              har ansvar att framföra sitt fordon på ett säkert sätt. Det inkluderar
              alla distraktionsmoment.
            </seg>
          </u>
          <note type="speaker" n="b49fd4fe">
            Anf. 84 KARIN SVENSSON SMITH (mp) replik:
          </note>
          <u who="karin_svensson_smith_791b38_w" xml:id="i-438249ed7fedc600-1" n="a34eca51">
            <seg n="a243655e">
              Herr talman! Jag tackar för det svaret. Det finns en konsekvens
              i Moderaternas trafiksäkerhetspolitik. Ni för fram hårdare straff
              som en metod för att minska risken för att människor kommer till
              skada i trafiken. Till skillnad från de andra partierna i Alliansen
              har ni hela tiden varit negativa till att man har teknisk utrustning
              som förhindrar att den som har alkohol i utandningsluften kan
              starta bilen.
            </seg>
            <seg n="28c4f8ec">
              Jag skulle vilja ställa följande fråga till dig, Eliza Roszkowska
              Öberg: Har du någonsin träffat någon av de föräldrar som har mist
              sin son eller sin dotter i trafiken? Har du resonerat med dem
              om huruvida de tycker att det är okej att man kan starta bilen
              om man är berusad? Vem har ansvar, vem har frihet, och vem handlar
              det om här?
            </seg>
            <seg n="7a42d0c4">
              Vi som lagstiftare har möjlighet att använda oss av de förslag
              som Vägverket och andra har utarbetat, som frivilligorganisationer
              framför och som yrkestrafiken framför för att man ska kunna färdas
              på vägen utan att riskera att bli överkörd eller ihjälkörd av
              någon annan. Varför är det frihetsinskränkande att värna livet?
              Det är det som det handlar om att värna livet. Är inte det en
              ambition som vi borde ha gemensamt här i Sveriges riksdag?
            </seg>
          </u>
          <note type="speaker" n="bd47e57e">
            Anf. 85 ELIZA ROSZKOWSKA ÖBERG (m) replik:
          </note>
          <u who="eliza_roszkowska_oberg_a391b2_w" xml:id="i-daa410ec86cbba22-0" n="d0bba556" next="i-52ee1e8a84d75302-0">
            <seg n="0be8ce89">
              Herr talman! Vi måste komma ihåg att vi i Sverige har fler alkolås
              än man har någon annanstans i världen. Vi har också många program
              som pågår, till exempel ett stort alkolåsprogram och villkorlig
              körkortsåterkallelse. Vi har infört många alkolås i upphandlade
              fordon för det offentliga Sverige.
            </seg>
            <seg n="98e22222">
              Självklart är det inte bra när någon sätter sig bakom ratten
              onykter. Men det är ett faktum att det är en relativt liten grupp
              av människor som gör det. Jag tycker inte att vi ska bestraffa
              hela samhället genom att tvinga alla att montera alkolås i sina
              bilar. Vi måste fokusera på hur vi når de personer som har alkoholproblem
              och gång på gång kör rattfulla. Därför är det så bra med projekt
              som Smadit, Samverkan mot alkohol och droger i trafiken, som Karin
              Svensson Smith säkert känner till. Man kan säga att det är en
              speciell arbetsmodell där ertappade förare snabbt ska erbjudas
              vård, inom 24 timmar, för att återfallsfrekvensen ska minska.
            </seg>
            <seg n="cd654e26">
              Vi måste fokusera på det som egentligen är problemet, nämligen
              de människor som har de största problemen med alkohol och som
              struntar i om de är onyktra när de kör bil.
            </seg>
          </u>
          <note n="d6bfd7dd">
            Ajournering
          </note>
          <note n="549ac425">
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="eliza_roszkowska_oberg_a391b2_w" xml:id="i-52ee1e8a84d75302-0" n="d0bba556" prev="i-daa410ec86cbba22-0">
            <seg n="403944d3">
              Återupptagna förhandlingar
            </seg>
            <seg n="3773a4df">
              Herr talman! Eliza Roszkowska Öberg började med att säga: Jag
              har en dröm. Drömma går ju, men om man vill något med sitt politiska
              uppdrag måste man ta ansvar. De politiker som satt i riksdagen
              1997 och som fattade beslutet om en nollvision i trafiken hade
              en dröm om att ingen skulle behöva dödas i trafiken. Utifrån det
              tog man ansvar och pekade ut de största riskerna.
            </seg>
            <seg n="e86d7891">
              Jag skulle vilja säga att vår roll är just att peka ut orsakerna
              till att människor dödas i trafiken. Vår roll är att ta ansvar
              och säga: Det här vill vi göra någonting åt.
            </seg>
            <seg n="72a2e5ba">
              Den stora skillnaden mellan Eliza och mig är att jag tror att
              politik spelar roll. Jag tror att jag kan åstadkomma någonting
              med mitt politiska uppdrag, till skillnad från Eliza som pratar
              om frihet. Precis som Karin nämnde finns det många som har drabbats
              av att människor har nyttjat sin frihet i trafiken, friheten att
              köra full, friheten att köra för fort, en frihet som man tar på
              andras bekostnad. Men i Elizas drömvärld handlar det om att de
              människorna ska få ett ordentligt straff, och på så sätt ska vi
              komma åt dödligheten i trafiken.
            </seg>
            <seg n="90601511">
              Den stora skillnaden mellan Elizas politik och min är att jag
              säger att vi måste ta ansvar för att förebygga så att så få människor
              som möjligt dör i trafiken. Även om straff i sig är viktigt undrar
              jag: På vilken forskning baserar Eliza sitt påstående att straff
              på något sätt skulle göra att man tar sitt ansvar och inte nyttjar
              sin frihet på det sätt man gör i dag?
            </seg>
          </u>
          <note n="80caa748">
            Förhandlingarna återupptogs kl. 16.00.
          </note>
          <note n="be5a09d1">
            12 § Beslut om ärende som slutdebatterats den 11 mars
          </note>
          <note n="5f7bf6ff">
            Punkt 1
          </note>
          <note n="39079878">
            Punkt 3
          </note>
          <note n="da3f990a">
            Övriga punkter
          </note>
          <note n="29fa0cde">
            13 § Beslut om ärenden som slutdebatterats vid dagens sammanträde
          </note>
          <note n="5f7bf6ff">
            Punkt 1
          </note>
          <note n="b02be7a4">
            Punkt 2
          </note>
          <note n="39079878">
            Punkt 3
          </note>
          <note n="e03d642d">
            Punkt 4
          </note>
          <note n="da3f990a">
            Övriga punkter
          </note>
          <note n="5f7bf6ff">
            Punkt 1
          </note>
          <note n="da3f990a">
            Övriga punkter
          </note>
          <note n="5f7bf6ff">
            Punkt 1
          </note>
          <note n="b02be7a4">
            Punkt 2
          </note>
          <note n="da3f990a">
            Övriga punkter
          </note>
          <note n="5f7bf6ff">
            Punkt 1
          </note>
          <note n="b02be7a4">
            Punkt 2
          </note>
          <note n="da3f990a">
            Övriga punkter
          </note>
          <note n="5f7bf6ff">
            Punkt 1
          </note>
          <note n="e03d642d">
            Punkt 4
          </note>
          <note n="da3f990a">
            Övriga punkter
          </note>
          <note n="a040f13a">
            14 § (forts. från 11 §) Vissa trafiksäkerhetsfrågor (forts. TU12)
          </note>
          <note n="cf44bfed">
            Anf. 86 MARIE NORDÉN (s) replik:
          </note>
          <note type="speaker" n="f86fca8b">
            Anf. 87 ELIZA ROSZKOWSKA ÖBERG (m) replik:
          </note>
          <u who="eliza_roszkowska_oberg_a391b2_w" xml:id="i-daa410ec86cbba22-1" n="d0bba556" next="i-52ee1e8a84d75302-1">
            <seg n="2cee1b01">
              Herr talman! Man måste börja med att drömma. Först måste man
              ha en vision, vad man vill. Det är vad jag berättade om i mitt
              anförande. Jag har en dröm. Det är ungefär nollvisionen. Det är
              en vision. Vi kanske inte uppnår just i år vi vet redan att vi
              inte uppnår det målet att ingen ska dödas i trafiken. Det är en
              dröm, men jag vill arbeta för att vi ska komma så nära den som
              möjligt.
            </seg>
            <seg n="5dfc48cd">
              Marie Nordén säger att jag pratar om frihet. Ja, det gör jag.
              Det är bättre än politiskt maktspel och detaljstyrning. Socialdemokraterna
              säger nu att man ska införa krav på handsfree. Varför införde
              Socialdemokraterna inte krav på handsfree när de hade makten?
              Frågan behandlades i trafikutskottet och i en proposition under
              riksmötet 2003/04. Det kan kanske Marie Nordén svara på.
            </seg>
            <seg n="a089e980">
              Vad vill oppositionen? Vi har hört Socialdemokraterna, Vänsterpartiet
              och Miljöpartiet ta upp användning av mobiltelefon under körning.
              Socialdemokraterna vill införa krav på handsfree. Vänsterpartiet
              vill ha hårdare straff om en olycka sker vid användande av mobiltelefon.
              Miljöpartiet vill helt förbjuda mobiltelefoner vid körning. Var
              står oppositionen i frågan? Jag hoppas att Marie Nordén kan svara
              på frågan och också varför de inte införde krav på handsfree tidigare
              när de kunde besluta. Är det bara politiskt maktspel och notering
              att man vill ha en reservation?
            </seg>
          </u>
          <note n="79e4ad14">
            Anf. 88 MARIE NORDÉN (s) replik:
          </note>
          <u who="eliza_roszkowska_oberg_a391b2_w" xml:id="i-52ee1e8a84d75302-1" n="d0bba556" prev="i-daa410ec86cbba22-1">
            <seg n="aafbd8f8">
              Herr talman! Precis som jag sade i mitt anförande handlar det
              om förändring. När samhället förändras måste också vår politik
              förändras. Utifrån det föreslår vi att vi ska börja med att införa
              krav på handsfree. Utifrån den forskning som presenterades ganska
              nyligen tycker vi att det finns all rätt att börja där.
            </seg>
            <seg n="51bca163">
              Jag undrar: Vad vill Eliza med makten? Det är Eliza med sina
              politiska kamrater som sitter på makten. Det går bra att prata
              om en vision och sedan kanske koppla till ett mål. Jag vet att
              Eliza är så pass klok att hon förstår att drömmen och visionen
              måste åtföljas av något slags åtgärder och en politik där man
              vill någonting.
            </seg>
            <seg n="06954cd7">
              Det går inte att bara drömma om en nollvision, det måste komma
              konkreta åtgärder. Jag tycker att Elizas resonemang om att straff
              skulle vara lösningen när det gäller att förebygga dödsolyckor
              i trafiken och Elizas inlägg om frihet kräver en förklaring, framför
              allt inför dem som har anhöriga som skadats eller som själva skadats
              i bilolyckor.
            </seg>
            <seg n="ce0aeda4">
              Du sade, Eliza, att det inte är så många som kör berusade. Det
              visar på en stor okunnighet. Du har inte ens tagit reda på att
              15 000 kör berusade varje dag, och då räknar vi inte ens med mörkertalet.
              15 000 människor! Lika ofta som du möter en taxi i Helsingfors
              möter du en berusad. Säg då att det inte är något stort problem
              till dem som drabbats av rattonykterhet!
            </seg>
          </u>
          <note type="speaker" n="3cdbdef9">
            Anf. 89 ELIZA ROSZKOWSKA ÖBERG (m) replik:
          </note>
          <u who="eliza_roszkowska_oberg_a391b2_w" xml:id="i-7e5b96678fa0ef03-2" n="d0bba556">
            <seg n="f21b832c">
              Herr talman! Vi kan inte säga att alkohol inte är ett problem
              i trafiken. Det är det, och det kämpar vi emot. Alliansregeringen
              gör väldigt mycket för att begränsa antalet människor som kör
              berusade. Jag har redan tidigare i replikskifte med Miljöpartiet
              pekat på några program som pågår när det gäller alkolåsanvändningen.
            </seg>
            <seg n="b2f0f9b8">
              Ska jag tolka Marie Nordéns fråga om straff som lösning som att
              vi inte ska ha några straff för sådant man inte bör göra? Systemet
              fungerar så att vi försöker påverka människor att göra rätt genom
              att straffa dem som gör fel. Ska jag i så fall tolka det som att
              Socialdemokraterna säger att vi ska ta bort böter för hastighetsöverträdelser
              därför att straff inte fungerar som lösning?
            </seg>
            <seg n="1c451a2f">
              Sedan tycker jag att det är väldigt viktigt med utbildning och
              att jobba med attityder. Det är det viktigaste. Vi kan ha massor
              av lagar och regler, men om de inte efterlevs hjälper det inte.
              Vi måste jobba på så att folk respekterar och förstår vilka regler
              som gäller.
            </seg>
            <seg n="3ac93d5e">
              I reservation nr 14 från Socialdemokraterna om trafikregler kan
              man läsa att i vissa situationer, till exempel vid körning på
              cirkulationsplatser, är det inte klart vilka regler som gäller,
              och senare också när det gäller övergångsställen och cykelöverfarter.
              Jag vill då passa på att lämna över information från Vägverket
              som kan beställas kostnadsfritt på webbsidan. Den är värd att
              läsa. I klarspråk och med bilder förklaras där alla trafikregler.
            </seg>
          </u>
          <note type="speaker" n="9b450584">
            Anf. 90 PETER PEDERSEN (v) replik:
          </note>
          <u who="peter_pedersen_63bcac_w" xml:id="i-20b8844baa0a9951-1" n="a787f262">
            <seg n="8cb519df">
              Herr talman! Jag konstaterar att Eliza Roszkowska Öberg i sitt
              huvudanförande hävdar att oppositionen står för en viss åsikt,
              och det gör vi i många frågor. Men faktum är och det skedde en
              viss korrigering här i replikväxlingen att i vissa frågor har
              inte alla partier i oppositionen samma uppfattning. I huvudanförandet
              säger hon att vi ska reglera i detalj och att vi ska göra en massa
              saker. Faktum är att så ser det inte ut när det gäller det exempel
              som Eliza Roszkowska Öberg tog upp här i en replikväxling. När
              det till exempel gäller mobiltelefoni har oppositionen inte en
              gemensam uppfattning, och det gjorde du en stor sak av. Det stämmer
              att där har vi inte en gemensam uppfattning. Men jag tror att
              vi alla här har en gemensam uppfattning, oavsett om man är moderat
              eller vänsterpartist, att det är viktigt att ta till sig ny kunskap
              på det här området. Om vi då kan upptäcka att vi genom lagförändringar
              eller andra styrmedel kan se till att rätta till ett icke önskvärt
              beteende därför att det är farligt, då ska vi väl göra det som
              lagstiftare eller ge våra myndigheter i uppdrag att skärpa till
              reglerna.
            </seg>
            <seg n="1f1bb82a">
              Jag tycker alltså att det var en lite konstig argumentation i
              anförandet, att oppositionen bara vill reglera och reglera. Nej,
              jag vill deklarera att vi i Vänstern inte är för ägaransvar och
              att det ska vara förbjudet att prata i mobiltelefon vid körning
              till exempel.
            </seg>
            <seg n="e3d0cecd">
              När det gäller politisk klåfingrighet är det den nuvarande regeringen
              som via politiska beslut har drivit igenom att vi har betydligt
              fler hastighetsgränser nu än vad vi hade tidigare. Sedan kan man
              säga att vi har möjliggjort att ha fler hastighetsbegränsningar.
              Det återstår att se om det på lång sikt kommer att vara till gagn
              för trafiksäkerheten eller inte, men ingen kan påstå att vi inte
              har fattat politiska beslut om det.
            </seg>
            <seg n="aea3e018">
              I vissa fall duger det att fatta politiska beslut när det gäller
              hastighetsgränser, i andra fall håller det inte med hänvisning
              till friheten och mobiliteten. Där tycker jag att det finns en
              hel del att bevisa för inte minst Moderaterna.
            </seg>
          </u>
          <note type="speaker" n="fa766da3">
            Anf. 91 ELIZA ROSZKOWSKA ÖBERG (m) replik:
          </note>
          <u who="eliza_roszkowska_oberg_a391b2_w" xml:id="i-7e5b96678fa0ef03-3" n="d0bba556">
            <seg n="80651958">
              Herr talman! Jag baserade mitt tal och mina replikskiften på
              det som jag har läst i betänkandet och i oppositionens reservationer.
            </seg>
            <seg n="b0264cfa">
              När det gäller mobiltelefoni, ännu en gång, har vi redan en lagstiftning
              som säger att det inte är tillåtet att framföra sitt fordon på
              ett vårdslöst sätt. Det inkluderar mobiltelefonen men även gps
              som också kan vara krävande och tar uppmärksamheten från trafiksituationen.
              Man måste se den samlade bilden.
            </seg>
            <seg n="04246807">
              Vi måste också hela tiden titta på nuvarande situation. Det kan
              visa sig att man i framtiden upptäcker vilka risker som finns
              i trafiken, vilka andra störande moment som finns och om det behövs
              åtgärder för att komma till rätta med problemen, så det är ett
              ständigt arbete. Det är inte så att vi kan lagstifta och införa
              en regel på grund av ett visst problem och nästa gång fylla på
              därför att den här regeln var så inriktad på till exempel en viss
              apparat att den inte kan tillämpas på någonting annat. Jag tycker
              att vi måste ha en lite bredare syn på det här.
            </seg>
            <seg n="879c2443">
              Ansvar i trafiken är avgörande. Vi kan ha många regler, men om
              människor inte efterlever dem hjälper det inte. Vi måste fokusera
              på ännu bättre utbildningar, och en del i det är de riskutbildningar
              som införs nu. Vi måste fokusera på ändrade attityder hos speciellt
              unga män, som till och med Peter Pedersen tar upp i många av sina
              reservationer. Här har vi fortfarande mycket att göra.
            </seg>
          </u>
          <note type="speaker" n="af718e74">
            Anf. 92 PETER PEDERSEN (v) replik:
          </note>
          <u who="peter_pedersen_63bcac_w" xml:id="i-20b8844baa0a9951-2" n="a787f262">
            <seg n="dc2eb22a">
              Herr talman! Min poäng var att i huvudanförandet försökte Eliza
              Roszkowska Öberg att leda i bevis att vi på oppositionssidan har
              en sak gemensam, att vi är klåfingriga när det gäller att styra
              upp med en massa detaljregler. Men i ett senare replikskifte med
              en av mina kamrater på oppositionssidan läste hon själv upp att
              när det gäller mobiltelefoni har vi tre olika ståndpunkter. Det
              är ingenting att skämmas eller vara stolt för, utan det är ett
              konstaterande. Men då kan man inte säga att det vi har gemensamt
              är att vi vill vara klåfingriga. Vi har tre olika förslag här.
              Det beror inte på att vi tycker att det är kul, utan vi har kommit
              olika långt i våra värderingar av forskningen och hur vi ska gå
              till väga. Jag tror inte att det är speciellt konstigt att man
              i vissa frågor får pröva sig fram.
            </seg>
            <seg n="f0dfaf88">
              Det är ett märkligt ställningstagande att frihet och mobilitet
              är överordnat och att vi därför inte ska gå in och rätta till
              någonting. Men i vissa lägen är det okej även för Moderaterna,
              till exempel när det gäller att ha fler hastighetsbegränsningar,
              att gå in och öppna upp för den typen av aktivitet.
            </seg>
            <seg n="ae7a9638">
              Om man nu är för frihet kan man säga: Vi inför fri hastighet
              på Sveriges vägar. Då är det ju ingen som bryter mot någon lag.
              I så fall håller sig alla inom lagens regler, för ingen kör ju
              för fort om man får köra hur fort man vill. Om man skulle följa
              det frihetsbegreppet är jag övertygad om att det skulle innebära
              väldigt många fler dödade och allvarligt skadade. Därför tror
              jag att de flesta politiker som har med de här frågorna att göra
              inser att vi inte kan ha den friheten i trafiken, utan det måste
              finnas vissa yttre gränser, och de ska gälla alla.
            </seg>
            <seg n="e1fcbaa8">
              Sedan är vi överens om att om vi har regler ska de självklart
              följas. Det gäller oavsett om det är i trafiken eller i samhället
              i övrigt. Men försök inte ge sken av att det bara är vi som vill
              stifta lagar! Ni är också pigga på det, bara det funkar utifrån
              era värderingar. Där är det ingen skillnad.
            </seg>
          </u>
          <note type="speaker" n="a04ca54b">
            Anf. 93 ELIZA ROSZKOWSKA ÖBERG (m) replik:
          </note>
          <u who="eliza_roszkowska_oberg_a391b2_w" xml:id="i-7e5b96678fa0ef03-4" n="d0bba556">
            <seg n="30233682">
              Herr talman! Vi måste alltid utgå från världsbilden och vad som
              gäller. Vi måste titta på vilka problemområden som finns, och
              vi har konstaterat att det finns ganska mycket på trafiksäkerhetsområdet
              som kan bli bättre. Men svaret på detta är inte alltid att stifta
              nya lagar eller införa nya regler. Då kan oppositionen ha idéer
              om olika sorters åtgärder för att komma till rätta med problemen,
              till exempel med mobiltelefonsamtal under körning.
            </seg>
            <seg n="c1d72fac">
              Jag tycker ändå att vi alltid måste göra en avvägning utifrån
              människan. En förare som sätter sig bakom ratten tar ett jättestort
              ansvar. En person som bestämmer sig för att köra i väg måste vara
              medveten om alla risker som kan vänta i trafiken. Man ska använda
              bilbälte, absolut, man ska respektera hastighetsgränser och man
              ska inte vara onykter. Sådana regler behöver vi, och de måste
              absolut respekteras. Vi behöver hastighetsgränser för att underlätta
              för förare att köra lite mer trafiksäkert.
            </seg>
            <seg n="bbb33b85">
              Vi fortsätter vårt arbete mot nollvisionen, att ingen ska dödas
              eller skadas allvarligt i vägtrafiken.
            </seg>
          </u>
          <note type="speaker" n="917e7641">
            Anf. 94 SVEN BERGSTRÖM (c):
          </note>
          <u who="sven_bergstrom_d238d8_w" xml:id="i-c1ddeee190bd8f90-0" n="3aa11d27" next="i-aedcaa912c83fefa-0">
            <seg n="16cc13c1">
              Herr talman! Det hettar till i debatten på sina håll. Det är
              jättebra med engagemang, men jag tror att saken, det vill säga
              en vettig trafiksäkerhet, tjänar på att vi vinnlägger oss om ömsesidig
              respekt i debatten. Det finns i grunden en bred enighet i Sveriges
              riksdag om att transportpolitiken i vårt land måste utformas så
              att den är förenlig med ett långsiktigt hållbart samhälle och
              en långsiktig utveckling. I det ingår trafiksäkerheten och nollvisionen
              som en väldigt viktig del.
            </seg>
            <seg n="230be4e3">
              Jag uppskattar att också Peter Pedersen i sitt huvudanförande
              framhöll just att vi i grunden är rätt eniga om mycket i de här
              delarna, även om det kan låta annorlunda när man har lyssnat på
              den hittillsvarande debatten.
            </seg>
            <seg n="867cc92e">
              Under de mandatperioder som jag kan överblicka, de 14 senaste
              åren som riksdagsledamot, har vi tidigare vid flera tillfällen
              faktiskt haft betänkanden som har varit helt eniga från trafikutskottet.
              Vi har från alla håll vinnlagt oss om att markera att de här frågorna
              är så viktiga att vi anstränger oss för att vara eniga och därmed
              också bli starkare och få en ökad tyngd.
            </seg>
            <seg n="b003bfad">
              Det är naturligtvis oppositionens rätt att använda reservationer
              precis som man vill. Det vill jag gärna understryka. Det är oppositionens
              instrument. Men man kan möjligen undra om det inte går inflation
              i det instrumentet när man ser hur det ser ut inte minst i det
              här betänkandet. Kraften och tyngden i en berättigad och stark
              reservation kanske urvattnas något om man använder verktyget väldigt
              flitigt.
            </seg>
            <seg n="9b480d4d">
              Herr talman! Som centerföreträdare i ett antal riksdagsdebatter
              på temat trafiksäkerhet har jag flera gånger understrukit det
              bredare folkhälsomålet när vi har debatterat trafiksäkerhet. Det
              handlar dess värre inte endast om de ca 350 människor som körs
              ihjäl det senaste året var det så eller de ca 4 0005 000 som skadas
              svårt på våra vägar varje år. Det handlar också om de ungefär
              lika många som varje år dödas av den försämrade livsmiljö som
              främst vägtrafiken i våra tätorter åstadkommer genom ökade luftföroreningar,
              partiklar och annat.
            </seg>
            <seg n="9e12036b">
              Även om vi satsar kraftfullt på kollektivtrafik, nya bränslen
              och bränslesnålare bilar kommer vägtransporternas andel av transportarbetet
              att fortsätta öka. Sika uppskattade på sin tid att det skulle
              nå upp till ca 45 procent 2020.
            </seg>
            <seg n="2177f514">
              De senaste åren har stora steg tagits framåt för en säkrare trafik.
              Vi har byggt många mil mitträcken, vilket Eliza var inne på, för
              att förhindra frontalkollisioner. Vi har röjt bort stenar och
              träd längs vägkanterna för att lindra effekterna av avåkningar
              och singelolyckor.
            </seg>
            <seg n="2840d53b">
              Eliza nämnde också den väldigt glädjande entalssiffran för februari
              månad i år endast sju omkomna i trafiken. Det är en siffra som
              vi inte har sett sedan 20talet för en enskild månad i det här
              landet. På tio år har vi fått 230 färre döda i trafiken, från
              580 dödade för tio år sedan till 354 förra året. För det här året
              ser det så här långt ännu bättre ut, och det är fantastiskt bra.
            </seg>
            <seg n="49a0493e">
              Hastighetsfrågan har många berört, herr talman. Den är särskilt
              viktig, eftersom fortkörning är det vanligaste trafikbrottet i
              Sverige. Om vi bilister följde hastighetsbegränsningarna skulle
              ytterligare hundratalet liv sannolikt kunna räddas i trafiken
              varje år.
            </seg>
            <seg n="8181a77c">
              Det andra stora är nykterheten. Om vi skulle få alla att köra
              nyktra skulle vi ta ytterligare ett jättekliv mot nollvisionen.
              När vi debatterar trafiksäkerhetsfrågor tycker jag att det är
              angeläget att ta upp just alkoholfrågorna. Uppskattningsvis 150
              människor dödas varje år i trafiken där onykterhet finns med i
              bilden. Det finns beräkningar som en del har tagit upp redan,
              till exempel att rattfylleriet är lika vanligt som att möta en
              taxibil i trafiken. Jag tror inte att det är lika vanligt som
              taxi i Helsingfors, som Marie Nordén sade, men däremot när det
              gäller genomsnittet över hela landet. 14 000 människor beräknas
              köra onyktra varje år. Då är det naturligtvis inte hastighetens
              fel att det går snett, även om det är lätt att köra för fort om
              man är rattonykter.
            </seg>
            <seg n="054aa495">
              Herr talman! Mobiltelefoni har det pratats mycket om. NTF har
              det också talats mycket om i debatten. När det gäller NTF som
              Marie Nordén pratade i fem minuter om är det klart att det inte
              bara är NTF:s förtjänst att det har utvecklats väl i trafiken
              under de senaste tio åren. NTF har en jättestor roll och en viktig
              betydelse, men gör inte deras insatser större än de är.
            </seg>
            <seg n="3e8eba4f">
              Nu har vi en ordning att även NTF liksom andra trafiksäkerhetsorganisationer
              får söka pengar i vederbörlig ordning till angelägna projekt.
              Man gör det, och man får pengar till de projekt som är bra. Jag
              är övertygad om att NTF med den erfarenhet, kompetens och bakgrund
              de har kommer att fortsätta vara en väldigt viktig aktör för en
              ökad trafiksäkerhet också i framtiden. Tona inte ned deras roll
              genom att försöka göra gällande att de blir utan pengar och utarmas
              på olika sätt, för så kommer det inte att bli.
            </seg>
            <seg n="ee8631f9">
              NTF är så duktiga, starka, framåt och kompetenta att jag är alldeles
              övertygad om att de kommer att visa att de har en viktig roll
              även med den nya modellen för att söka pengar. Det är ju inte
              mindre pengar utan bara en ny modell för hur man fördelar pengarna
              mellan olika trafiksäkerhetsorganisationer.
            </seg>
            <seg n="777f1a02">
              Slutligen, herr talman, har mobiltelefonin blivit en väldigt
              het fråga. Sverige jämförs av en del debattörer med Malta och
              Albanien. Jag tycker att det är rätt oförskämt mot Sverige som
              trafiksäkerhetsland och föregångare. Inget annat land i Europa
              har varit så framgångsrikt som Sverige när det gäller att reducera
              antalet döda på vägarna. Jämför inte med Malta och Albanien, där
              det är vilda västern på många vägar. Jag tror att vi tjänar på
              att debatten kan hyfsas på det området.
            </seg>
            <seg n="85d9a513">
              Det finns olika moment som kan distrahera en bilförare. Jag är
              beredd att lagstifta för ökad trafiksäkerhet, men vi ska ha lagar
              som kommer åt de problem vi har. Det ska vara en lag som är möjlig
              att följa upp.
            </seg>
            <seg n="ed35e945">
              Under de senaste åren har vi haft en stark reduktion av antalet
              döda i trafiken. Det har flera debattörer konstaterat här. Vi
              har också haft en snabb uppgång i mobiltelefonanvändandet. Hur
              går den ekvationen ihop för dem som försöker hävda att mobiltelefonanvändandet
              är det nya stora gisslet? Jag tror inte att det är riktigt så
              enkelt.
            </seg>
            <seg n="ddee2b32">
              Det finns i dag en rad tekniska hjälpmedel i våra bilar som har
              tillkommit under de senaste åren och som man kan ifrågasätta.
              Att följa en gps i tätortstrafik innebär att man är väldigt fokuserad
              på sin gps. Man kanske ska knappa in nya adresser. Vi har radio,
              musikspelare och förare som kör omkring med småbarn som tappar
              nappar och en massa annat. Vi har till och med medpassagerare
              som stjäl uppmärksamheten från oss bilförare. Ska vi kanske kasta
              ut dem också?
            </seg>
            <seg n="97dfa458">
              Det är olika bud i forskningen, men en del forskning visar att
              det är själva samtalet som skapar koncentrationsproblemet. Detta
              problem borde vara lika stort om man har en medpassagerare som
              en mobiltelefon eller vad det nu är.
            </seg>
            <seg n="d3177353">
              Det är i alla lägen självfallet bilförarens ansvar att framföra
              bilen på ett säkert sätt i alla dessa situationer. Det är möjligt
              att prat i mobiltelefon, vare sig det är en handsfree eller en
              telefon man håller i, innebär en förhöjd risk för trafiksäkerheten,
              men den ska inte övervärderas, och den kan jämföras med många
              andra distraktionsmoment som vi har.
            </seg>
            <seg n="9f5bd521">
              Sverige har en trafikförordning som säger att vi ska iaktta omsorg
              och varsamhet för att undvika olyckor och att vi endast får framföra
              fordon på ett betryggande sätt. Sms:ande, gps:ande, passagerarprat,
              mobilprat, barnnappar och bilradio faller alla under dessa krav.
              Om polisen ser dig och tycker att du kör osäkert ska de stoppa
              dig oavsett paragrafer och oavsett vad det är som gör att du kör
              på ett osäkert sätt.
            </seg>
            <seg n="02d0c0ba">
              Herr talman! Ska Sverige förbjuda mobilprat under bilkörning?
              Nja de forskningsrapporter som presenterats har hittills inte
              gett skäl för att förbjuda mobilprat vid bilkörning, med eller
              utan handsfree. Men frågan bör självfallet följas noga.
            </seg>
            <seg n="8911c443">
              Förbud med åtföljande svår kontroll nej tack! Användning med
              omdöme ja tack!
            </seg>
          </u>
          <note n="f892c9e8">
            Anf. 95 MARIE NORDÉN (s) replik:
          </note>
          <u who="sven_bergstrom_d238d8_w" xml:id="i-aedcaa912c83fefa-0" n="3aa11d27" prev="i-c1ddeee190bd8f90-0">
            <seg n="74651f0b">
              Herr talman! Sven Bergström inledde med att tala om ömsesidig
              respekt. Jag ställer frågan: Vad grundar Sven Bergström det uttalandet
              på, och vad menar han med det? Han kanske menar att man kan vara
              arrogant, mästrande och nedlåtande, eller så kan man vara engagerad
              i debatten.
            </seg>
            <seg n="817e80b5">
              Jag tycker att det är ganska mästrande att komma med pamfletter
              med information och dessutom vara rätt okunnig och komma med påståenden
              som inte har någon grund. Det var orsaken till att jag blev ganska
              upprörd. Men respekt är alltid viktigt när man debatterar.
            </seg>
            <seg n="359d4481">
              Jag undrar om Sven Bergström delar Eliza Roszkowska Öbergs inställning
              om frihet på andras bekostnad och att det är straff i sig som
              löser det. Alla här vet att vi alltid ska ha straff som står i
              relation till brottet. Men är det lösningen när vi tillsammans
              ska förebygga och hitta lösningen så att färre dör i trafiken?
            </seg>
            <seg n="f6dd6e4c">
              Sven Bergström tog upp frågan om NTF. Först och främst talade
              jag inte i fem minuter om NTF och borttagandet av organisationsbidraget.
              Jag undrar hur Sven Bergström tycker att politiken hänger ihop
              med tanke på den proposition som lades fram där man talar sig
              varm för organisationsbidraget.
            </seg>
            <seg n="400c8f90">
              Jag undrar om Sven Bergström kan precisera på vilket sätt man
              är missnöjd med NTF:s arbete och varför NTF numera inte är betrodd
              att ha den frihet som ett fast organisationsbidrag skulle innebära.
            </seg>
            <seg n="754be1e5">
              Det är inte oförskämt att ta upp Malta och Albanien. Det är bara
              ett konstaterande att Malta, Albanien och Sverige inte har några
              regler vad gäller mobiltelefonanvändandet i bilen när man kör.
              Man kan välja att tolka det på olika sätt. Vi presenterar bara
              fakta.
            </seg>
            <seg n="812dbb5f">
              Jag skulle gärna vilja höra hur Sven Bergström ser på den proposition
              som lades fram och på den politik som nu drivs när det gäller
              hur man agerar mot NTF.
            </seg>
          </u>
          <note type="speaker" n="08c2a504">
            Anf. 96 SVEN BERGSTRÖM (c) replik:
          </note>
          <u who="sven_bergstrom_d238d8_w" xml:id="i-c1ddeee190bd8f90-1" n="3aa11d27" next="i-aedcaa912c83fefa-1">
            <seg n="1b1ee1c8">
              Herr talman! Med Marie Nordéns logik borde Socialdemokraterna
              ha röstat annorlunda i fråga om apoteksmonopolet. Nordkorea och
              Kuba är de enda länder i världen och inte bara i Europa som har
              ett apoteksmonopol. Men Socialdemokraterna röstade av någon anledning
              ändå för att vi skulle ha kvar apoteksmonopolet i Sverige.
            </seg>
            <seg n="b7d4064a">
              Sådana jämförelser, Marie Nordén, riskerar att leda väldigt fel.
              Det gäller i synnerhet som att Malta och Albanien har en förskräckande
              statistik när det gäller trafiksäkerhet och trafikolyckor. Sverige
              är ledande i klassen. Försök inte att blanda bort korten genom
              att jämföra oss med Malta och Albanien som de enda länder som
              inte har infört någon typ av restriktioner.
            </seg>
            <seg n="3b3f9f4c">
              Klokt, sunt omdöme ska alltid gälla i trafiken oavsett om det
              är gps-, sms-trafik, mobiltelefoni eller vad det handlar om. Även
              om du har en pratig passagerare har du ansvar för att föra fram
              bilen på ett ansvarsfullt sätt.
            </seg>
            <seg n="407df5de">
              Jag försökte utveckla vår inställning till NTF i mitt första
              anförande. Vi har självfallet den största respekt för NTF. De
              har gjort goda insatser. Jag är övertygad om att med den kompetens,
              erfarenhet och den folkliga förankring som de har runt om i landet
              kommer NTF också i fortsättningen att få rejält med pengar för
              de projekt de ansöker om. Notera att det inte är mindre pengar
              i systemet. Det är snarare lite mer för att främja trafiksäkerhetsprojekt
              av olika slag.
            </seg>
            <seg n="32c72e75">
              Slutligen försöker Marie Nordén att slå in en kil mellan Eliza
              Roszkowska Öberg och mig i olika frågor. Centerpartiet är också
              ett frihetsälskande parti. Jag är övertygad om att det inte är
              en sådan jättelik skillnad även om vi ideologiskt kanske har olika
              bakgrunder i våra olika partier. Men jag har aldrig hört Eliza
              Roszkowska Öberg säga att vi ska ha frihet på andras bekostnad.
              Ett stort mått av frihet i trafiken under ansvar är en paroll
              som jag tror att vi kan enas om.
            </seg>
          </u>
          <note n="b283cff6">
            Anf. 97 MARIE NORDÉN (s) replik:
          </note>
          <u who="sven_bergstrom_d238d8_w" xml:id="i-aedcaa912c83fefa-1" n="3aa11d27" prev="i-c1ddeee190bd8f90-1">
            <seg n="7aae387f">
              Herr talman! Jag skäms inte ett dugg för apoteksmonopolet. Jag
              tycker att det är sorgligt att det avskaffades. Det är trist att
              vi numera inte äger det gemensamt och att det är multinationella
              företag som är ägare till apoteken.
            </seg>
            <seg n="95093729">
              Sverige håller på att tappa ledningen när det gäller trafiksäkerhetsarbetet.
              Ambitionsnivån har successivt sänkts. Det började med att man
              sade nej till alkolås, och på den vägen var det.
            </seg>
            <seg n="bfeac758">
              Jag undrar återigen: Vad har NTF gjort för fel? Hur ska NTF jobba
              på ett annat sätt i framtiden? Vad var grunden till att NTF nu
              inte är betrodd att ha ett organisationsbidrag?
            </seg>
            <seg n="1f9c8718">
              Tycker inte Sven Bergström att politiken haltar lite när man
              lägger fram en proposition från regeringen där man talar sig varm
              för organisationsbidraget och att det ska finnas en frihet för
              det civila samhället att kunna få ett stöd som inte är detaljstyrt
              från staten?
            </seg>
            <seg n="73db4c49">
              Samtidigt avskaffar en annan del av regeringen organisationsbidraget
              i stället för att kanske gå åt andra hållet när man nu påstår
              sig ha mer pengar, vilket inte stämmer. Man hade kunnat se över
              vilka fler organisationer som skulle ha kunnat få ett fast organisationsbidrag.
            </seg>
            <seg n="5c7dd76d">
              Ingen har fått någon förklaring till varför NTF inte är betrodd
              med ett fast organisationsbidrag. Varför ska de principer som
              slås fast i en politik för det civila samhället inte gälla för
              trafiksäkerhetsarbetet? Varför haltar politiken så mycket i de
              här frågorna? Jag förstår inte det.
            </seg>
            <seg n="3fa73edf">
              Jag skulle gärna vilja att Sven Bergström använde lite tid i
              sin sista replik att förklara för NTF och de som jobbar med trafiksäkerhetsfrågor
              varför förändringen var nödvändig.
            </seg>
          </u>
          <note type="speaker" n="7d087b00">
            Anf. 98 SVEN BERGSTRÖM (c) replik:
          </note>
          <u who="sven_bergstrom_d238d8_w" xml:id="i-64d7824a31c1cbb5-0" n="3aa11d27">
            <seg n="f8a23a64">
              Herr talman! Det finns ett talesätt: Är argumenten svaga, så
              höj rösten. Jag tycker att Marie Nordén nu är på väg att glida
              in på den avdelningen. Hon säger att Sverige är på väg att tappa
              ledningen i trafiksäkerhetsarbetet. Jag har just redovisat statistiken.
              Det var sju döda i februari. Det är en sensationellt bra siffra.
            </seg>
            <seg n="44e08897">
              Vill man ta det i ett längre perspektiv har vi minskat antalet
              döda i trafiken med 230 på tio år. Jag säger inte att det är den
              nya alliansregeringens förtjänst. Vi är rätt eniga över partigränserna
              om att satsa långsiktigt och konsekvent på trafiksäkerhetshöjande
              åtgärder. Låt oss då glädjas gemensamt och inte säga att Sverige
              håller på att tappa ledningen.
            </seg>
            <seg n="12073993">
              Sverige har flest alkolås, som Eliza Roszkowska Öberg sade i
              sitt inledande anförande. Man kan önska mer med höjda ambitioner.
              Men säg inte att vi håller på att tappa ledningen.
            </seg>
            <seg n="1923b110">
              När det gäller NTF har jag nu i två eller tre omgångar försökt
              säga att det inte är helt obegripligt att det finns lite skillnad
              i synsätt i politik mellan den gamla socialdemokratiska regeringen
              och alliansregeringen.
            </seg>
            <seg n="77c65c68">
              Vi tror mycket på konkurrens och mångfald och vill bejaka det.
              Vi säger: Låt andra trafiksäkerhetsorganisationer vara med och
              dela på pengarna om de har bra projekt. NTF ska inte ha en självklar
              och stor gräddfil. Vi har inte avvecklat bidraget, men vi har
              trappat ned det successivt. Det är vad vi jobbar med.
            </seg>
            <seg n="45b7603e">
              Jag är övertygad om att NTF, precis som jag sagt förut, med sin
              folkliga förankring kommer att visa sig väldigt duglig. Jag är
              också övertygad om att de skärper sig lite ytterligare. Det finns
              andra organisationer som jobbar med trafiksäkerhet som har möjlighet
              att söka de pengar som är kvar i systemet. Lika mycket pengar
              finns kvar i systemet för att arbeta med trafiksäkerheten.
            </seg>
          </u>
          <note type="speaker" n="2ee73540">
            Anf. 99 NINA LARSSON (fp):
          </note>
          <u who="nina_larsson_b567b6_w" xml:id="i-eda88529eca373f0-0" n="fe1429fc">
            <seg n="074ce991">
              Herr talman! Det är egentligen en kollega till mig som skulle
              ha stått här i dag. Men nu står jag i stället här, och det är
              väldigt trevligt. I dag debatterar vi ett motionsbetänkande om
              trafiksäkerhetsfrågor av olika slag. Jag tänker fatta mig kort.
              Mina företrädare har på ett utmärkt sätt förklarat vår majoritets
              ståndpunkt i detta. Jag passar direkt på att yrka bifall till
              förslaget i betänkandet och avslag på samtliga reservationer.
            </seg>
            <seg n="513ff193">
              Jag vill dock kommentera ett område. Det gäller mobiltelefoni,
              detta ämne som fascinerar människor. Att prata i mobiltelefon
              samtidigt som man kör bil är ett riskfyllt beteende. Det gäller
              oavsett om man använder handsfree eller inte. Likaså är rattande
              av radiokanaler, bytande av ljudboks-cd, bytande av Facebookstatus
              eller Twittervarianten, ätande av hamburgare, att hålla ordning
              på barnen i baksätet och sminkande i backspegeln under köbildning
              alla riskfyllda beteenden under bilkörning.
            </seg>
            <seg n="d66c5b07">
              Det är bra att det har inkommit många motioner i detta ämne.
              Att uppmärksamma människor på att mobilprat under körning är förknippat
              med vissa risker är en viktig uppgift som vi alla bör ta oss an.
              Att medvetandegöra människor om risker och riskfyllt beteende
              har också varit ett viktigt fokus för alliansregeringen som under
              våren 2008 lade fram propositionen om riskutbildning för körkortsaspiranter.
              Denna riskutbildning omfattar information om alkohol och andra
              droger, trötthet och riskfyllda beteenden i övrigt. Den 1 april
              2009 började den tillämpas, och den har snart varit i gång under
              ett år.
            </seg>
            <seg n="1c89df9a">
              Jag kollade faktiskt med en av Karlstads trafikskolor i förmiddags,
              och där är riskerna med mobilprat en viktig del i denna riskutbildning.
            </seg>
            <seg n="2a3a55d5">
              Jag tycker att införandet av denna utbildning har varit bra,
              även om det har funnits kritik mot den för att den fördyrar körkortsutbildningen
              och därmed begränsar möjligheterna för enskilda människor att
              faktiskt skaffa sig körkort. Men den kommer att få effekter för
              trafiksäkerheten och generera säkrare bilförare, och detta är
              bra.
            </seg>
            <seg n="79b12941">
              Jag vill inte ha något totalförbud mot mobilpratande under körning.
              Det vore att ännu en gång frånta den enskilda individen ansvar
              för sitt beteende. Människor är i grunden rätt så kloka, och genom
              den nuvarande lagstiftningen gällande vårdslöshet i trafik kan
              vi lagföra dem som genom oaktsamhet på grund av mobilprat eller
              ätande av hamburgare förorsakar trafikolycka.
            </seg>
            <seg n="28bb9b60">
              Med den av alliansregeringen införda riskutbildningen får människor
              mer kunskap om de riskbeteenden som finns under bilkörning och
              kan bli bättre förare som inte använder sig av mobiltelefon under
              bilkörning.
            </seg>
          </u>
          <note type="speaker" n="7edd2030">
            Anf. 100 KARIN SVENSSON SMITH (mp) replik:
          </note>
          <u who="karin_svensson_smith_791b38_w" xml:id="i-438249ed7fedc600-2" n="a34eca51">
            <seg n="5626b6e3">
              Herr talman! Jag tänkte ta upp och resonera om det här med mobiltelefoner
              och regler. Vi hade faktiskt ingen egen motion om trafiksäkerhet
              från Miljöpartiet under den allmänna motionstiden, så vi har läst
              de andra partiernas motioner och sett på vad som kan vara klokt
              och vad som inte kan vara klokt och på vad experterna och våra
              myndigheter säger. Jag har funnit att förslaget i Helena Bargholtz
              motion om mobiltelefoner är ett bra sätt att förebygga risker
              för att människor kommer till skada i trafiken.
            </seg>
            <seg n="d0c8c09e">
              Visst finns det många olämpliga beteenden inne i bilkupén, och
              vi kan absolut inte lagstifta om alla de saker som kan vara orsak
              till att föraren distraheras i bilkörningen. Men det finns ju
              någon anledning till att länder som annars kanske inte är så väldigt
              noga med att ha lagar och regler har det när det gäller mobiltelefoner.
              I Albanien, Malta och Sverige finns det inte regler, men alla
              andra har det.
            </seg>
            <seg n="126aa5e3">
              Jag tror att det är en klok bedömning att om man på något sätt
              kan vidta åtgärder för att minska risken för att folk kommer till
              skada i trafiken bör man göra det. Argumentet att bara för att
              man inte kan vidta alla åtgärder ska man inte vidta någon åtgärd
              alls tycker jag är ologiskt.
            </seg>
            <seg n="9a158cef">
              Sedan tycker jag att det här med vad lagstiftare ska göra och
              inte göra är en intressant diskussion. Jag skulle vilja veta vad
              Nina Larsson som representerar ett liberalt parti tycker om hastighetsgränser.
              Det är en sorts inskränkning i bilförarens rätt att köra som han
              eller hon vill.
            </seg>
          </u>
          <note type="speaker" n="5992d04b">
            Anf. 101 NINA LARSSON (fp) replik:
          </note>
          <u who="nina_larsson_b567b6_w" xml:id="i-eda88529eca373f0-1" n="fe1429fc">
            <seg n="5a9aa6a3">
              Herr talman! Jag börjar med hastighetsgränserna. Övergripande
              när det gäller trafiksäkerhet är det naturligtvis så att detta
              är avvägningar som måste göras. Det är avvägningar mellan den
              fria rörligheten, vår mobilitet och möjlighet att resa och transportera
              oss och respekten för de andra som transporterar sig i samma transportsystem
              eller som på olika sätt finns i närheten. Därtill handlar det
              om miljön, stadsplanering och en rad andra bedömningar och avvägningar
              som man måste göra.
            </seg>
            <seg n="b9b6d58d">
              Jag som liberal värnar verkligen den fria rörligheten och vår
              möjlighet att resa och transportera oss på ett bra sätt som gör
              att vi kan åka till jobbet och till skolan, träffa kärleken eller
              föräldrarna eller vad det nu må vara som vi ska göra. Detta måste
              vi arbeta för så att vårt transportsystem hela tiden blir bättre
              och enklare för oss att faktiskt använda oss av.
            </seg>
            <seg n="2b5a1a4b">
              Sedan måste vi också arbeta för att göra det säkrare, och där
              tror jag precis som många har varit inne på att vi i grunden är
              rätt så överens, i alla fall när det gäller vissa delar. Utbildning
              är en sådan viktig del. Hastighetsgränser är en annan.
            </seg>
            <seg n="17a2f0a6">
              Ja, jag tycker att det är fullt rimligt att man har olika former
              av hastighetsbegränsningar runt om i vårt transportsystem. Exakt
              hur höga hastigheterna ska vara och exakt i vilka former detta
              ska vara får det vara något slags myndighetsutövning som reglerar.
            </seg>
            <seg n="1b69cc38">
              Det stämmer inte riktigt som Karin Svensson Smith sade att jag
              inte tycker att man ska vidta åtgärder så fort man kan göra det.
              Det måste alltid vara upp till vissa avvägningar rörligheten kontra
              säkerheten. Min bedömning är att mobilprat inte är någonting som
              man behöver detaljreglera, men däremot bör man utbilda om det.
            </seg>
          </u>
          <note type="speaker" n="fc43410b">
            Anf. 102 KARIN SVENSSON SMITH (mp) replik:
          </note>
          <u who="karin_svensson_smith_791b38_w" xml:id="i-438249ed7fedc600-3" n="a34eca51">
            <seg n="73c6430b">
              Herr talman! Fri rörlighet och mobilitet är mål som jag också
              delar, men inte att mobiliteten för vissa ska ske på andras bekostnad.
              Den som mister livet eller den som får sitta i rullstol resten
              av livet på grund av en trafikolycka och det är faktiskt ganska
              många som får erfara det får sin mobilitet inskränkt. Den som
              sitter i rullstol kan inte färdas på samma sätt som Nina Larsson
              kan. Vi lagstiftare borde göra allt för att förhindra att den
              effekten av trafiken uppstår.
            </seg>
            <seg n="8018de12">
              Människor ska kunna förflytta sig utan att riskera att vare sig
              de själva eller andra blir skadade i trafiken. Det är en syn på
              mobilitet som vi på den rödgröna sidan har, då vi är för en hållbar
              och säker mobilitet.
            </seg>
            <seg n="89190bb5">
              När det gäller riskutbildning kan man hålla på med det, och jag
              har verkligen bidragit till att den har kommit till stånd. Men
              på en del av de människor som är sjukligt beroende av alkohol
              hjälper inte riskutbildningen. Alkolåsen är till för att förhindra
              att andra skadas för att någon inte klarar av de där gränserna.
              Det ansvarstagandet är det rimligt att vi lagstiftar om. Jag förstår
              inte varför man ska skydda mobiliteten hos dem som har alkohol
              i utandningsluften. De nuvarande försöken handlar om dem som redan
              är ertappade, men det är ganska många som aldrig ertappas. Varför
              ska alkoholisters eller alkoholpåverkade människors mobilitet
              i bil värnas? Jag förstår inte att det kan ingå i det liberala
              frihetsbegreppet.
            </seg>
            <seg n="495c47be">
              I Karlstad har man en vision som säger att det ska vara lätt
              att leva utan bil. Det är en mycket bra vision. Man har byggt
              ut kollektivtrafiken. Jag undrar om Nina Larsson tycker att det
              också är frihetsinskränkande att man arbetar för kollektivtrafiken
              som är ett bra sätt för mobilitet och som vare sig ger risker
              för olyckor eller bidrar till den negativa klimatpåverkan.
            </seg>
          </u>
          <note type="speaker" n="b8c4bb69">
            Anf. 103 NINA LARSSON (fp) replik:
          </note>
          <u who="nina_larsson_b567b6_w" xml:id="i-eda88529eca373f0-2" n="fe1429fc">
            <seg n="bb865f0d">
              Herr talman! Jag börjar återigen bakifrån. När det gäller kollektivtrafiken
              åkte jag med Karlstadsbuss i går. Jag reser väldigt ofta med Karlstadsbuss
              runt om i Karlstad och transporterar mig på det sättet. Jag tycker
              att det är ett utmärkt sätt att använda transportsystemet på.
            </seg>
            <seg n="b3ac5507">
              Jag tror att det är ytterst viktigt att vi alla kan lära oss
              att använda oss av hela transportsystemet. Det gäller såväl privat
              persontransport i form av bil som att använda buss och tåg i större
              utsträckning och att också få flödena mellan de här transportsätten
              att fungera mycket bättre.
            </seg>
            <seg n="e7af5e6a">
              Kollektivtrafiken är ett trafiksäkert sätt att resa på. Det tror
              jag att många kommer att upptäcka framöver i och med ständig uppkoppling
              med Twitter och Facebook och mer eller mindre konstant arbete
              med datorn. Det gör att människor kommer att dra sig till olika
              former av kollektivtrafik. Det tror jag i grunden är någonting
              positivt.
            </seg>
            <seg n="99c90a41">
              Men vi behöver fortsatt ha vår möjlighet kvar att transportera
              oss enskilt med de privata persontransportmöjligheterna som bilen
              ändå ger oss.
            </seg>
            <seg n="3af9a5c8">
              Jag är inte ett dugg förvånad över att Karin Svensson Smith förordar
              allt sådant som kan försvåra för den enskilde bilisten. Man vill
              ta bort forskning och riskkapital när det gäller detta, man vill
              inte bygga några vägar över huvud taget och man vill förbjuda
              all form av mobiltelefonprat till att börja med. Vem vet vad som
              kommer härnäst.
            </seg>
            <seg n="f50c9ac7">
              Jag tror inte på den linjen utan jag tror att vi behöver flera
              delar i vårt transportsystem för att människor ska kunna resa
              på ett enkelt och smidigt sätt, och på ett säkert sätt. Det finns
              mycket vi kan göra när det gäller trafiksäkerheten. Det är ett
              arbete som vi bara har påbörjat.
            </seg>
          </u>
          <note type="speaker" n="5edda1a4">
            Anf. 104 ANNELIE ENOCHSON (kd):
          </note>
          <u who="annelie_enochson_7467a6_w" xml:id="i-c4d0c9d13ec1be41-0" n="5c4a1478">
            <seg n="002a66e3">
              Herr talman! Trafiksäkerheten är ett prioriterat område för oss
              i alliansen, och nollvisionen är ett sätt att kraftsamla för att
              minska antalet döda i trafiken samtidigt som trafiksäkerhetsåtgärderna
              ökar. När det gäller visionen nådde man inte ända fram år 2007
              med max 270 omkomna. Nu är målet satt till år 2020 med max 220
              omkomna vid denna tidpunkt. Det är bra med mål och visioner som
              samhället gemensamt strävar mot. Nollvisionen är ett sådant mål.
              Det är också viktigt att samhället arbetar med att ändra attityder
              och beteenden som är trafikfarliga. En sådan sak är att inte köra
              onykter.
            </seg>
            <seg n="a4038d3d">
              Trots att antalet dödsolyckor i trafiken sjunker ligger antalet
              alkoholrelaterade dödsolyckor sedan flera år kvar på samma höga
              nivå. Även användandet av narkotika, tablettmissbruk och bruk
              av utskrivna mediciner kan påverka körförmågan negativt. Det finns
              i dagsläget ingen statistik som är så tillförlitlig att den kan
              användas för att följa rattfylleriets utveckling över tid i Sverige.
              Mycket talar dock för att rattfylleriet ökar i vårt land. Antalet
              anmälda rattfylleribrott i Sverige har ökat varje år sedan slutet
              av 1990-talet.
            </seg>
            <seg n="d219a847">
              Befolkningens alkoholkonsumtion har också ökat under denna tidsperiod.
              Mellan 2006 och 2008 ökade antalet bilister som ertappades med
              alkohol i blodet med 13 procent trots att polisen minskat på antalet
              nykterhetskontroller. Totalt ertappades 31 204 personer 2008 med
              alkohol i blodet. Av de motorfordonsförare som dör i trafikolyckor
              obduceras de flesta, ungefär 80 procent. Enligt Vägverkets statistik
              hade 37 procent av de personbilsförare som omkom i trafiken 2007
              alkohol i blodet. Denna siffra har ökat mer eller mindre konstant
              sedan 1997 då 18 procent hade alkohol i blodet. Av de personbilsförare
              som omkom i singelolyckor 2007 hade drygt 50 procent alkohol i
              blodet. De alkoholpåverkade förarna var delaktiga i 15 procent
              av dödsolyckorna i Sverige.
            </seg>
            <seg n="89e2281c">
              Vi kristdemokrater oroas över tendenserna till ökad acceptans
              för rattfylleri i Sverige, vilket delvis kan vara ett resultat
              av ökat resande över gränserna. En forskningsrapport som beställts
              av Länsförsäkringars Forskningsfond och Vägverket visar på utbredd
              tolerans mot trafikonykterhet bland skolungdomar. Av 350 tillfrågade
              gymnasieungdomar i Linköping uppgav 13 procent att de hade kört
              moped när de varit alkoholpåverkade, och 20 procent hade åkt med
              någon som kört onykter. Riksdagens mål om ett minskat antal dödsoffer
              i trafiken, den så kallade nollvisionen, kan endast uppnås med
              alkohol- och drogfria trafikanter.
            </seg>
            <seg n="df938887">
              I Norge finns sedan 1959 en lag som säger att motorfordonsförare
              inte får dricka alkohol eller inta något annat berusningsmedel
              de första sex timmarna efter en körning när man förstår, eller
              borde förstå, att den kan föranleda en polisundersökning om man
              är med om en olycka.
            </seg>
            <seg n="f1791c51">
              Att eftersupning är ett problem i dagens Sverige bekräftas av
              TT:s rapportering den 11 september 2009 där man redogjorde för
              att Lunds tingsrätt friat en bilförare med 1,96 promille alkohol
              i blodet. I väntan på polis ska mannen ha lämnats utan uppsikt,
              och det är då han hävdar att han druckit 60 centiliter sprit på
              en minut. Mannen var redlöst berusad när polisen kom, men rätten
              ansåg att det inte kunde uteslutas att mannen druckit alkohol
              under den korta tid då ingen höll ett öga på honom.
            </seg>
            <seg n="aa35d50b">
              Att förbjuda eftersupning i samband med bilolyckor och att tidsgränsen
              sätts till att man inte får dricka inom sex timmar efter en olycka
              är något som vi kristdemokrater vill fortsätta att arbeta för,
              och vi hoppas att vi så småningom får med oss hela riksdagen på
              detta.
            </seg>
            <seg n="bfd776dc">
              I dagens betänkande har vi visat på alliansens arbete när det
              gäller trafiksäkerhetsarbetet. Låt mig lyfta fram några saker
              som hänt på detta område.
            </seg>
            <seg n="0cdd2578">
              I maj 2007 beslutade riksdagen att beslutande myndigheter ska
              få rätt att använda sig av hastighetsgränser på tio intervall,
              vilket Eliza tidigare berättade om. De ändrade hastighetsgränserna
              beräknas kunna spara 1015 liv per år. Med detta sagt är det viktigt
              att poängtera vikten av att alla hastighetsgränserna hålls. Vägverket
              beräknar att om alla gjorde det skulle ungefär 100 liv per år
              kunna sparas.
            </seg>
            <seg n="06c19120">
              Vi har i alliansen jobbat vidare med utbyggnaden av trafiksäkerhetskameror.
              Dessa finns i dag på 191 vägsträckor, 280 mil väg. Totalt finns
              1 077 kameror.
            </seg>
            <seg n="711c667d">
              Sedan den 1 februari 2009 har vi ett beslut om att statliga myndigheter
              har krav på att införa alkolås. Målet är att 75 procent av statens
              fordon ska ha alkolås 2012. Kommuner och regioner ligger redan
              långt framme i detta arbete, bland annat när det gäller krav på
              alkolås i skolskjutsar. Sverige arbetar också för införande av
              obligatoriska krav på alkolås i kommersiella bussar och lastbilar
              inom EU.
            </seg>
            <seg n="358aa1bb">
              Slutligen vill jag lyfta fram ett annat problem som har uppmärksammats
              i min morgontidning Göteborgs-Posten. Det gäller trötta lastbilsförare.
              Länskriminalpolisen i Västra Götaland har nyligen gjort en intervjuundersökning
              av lastbilsförare vid 22 rastplatser längs E6 utefter västkusten.
              Endast 15 procent av förarna ansåg att Sverige är det land som
              är tryggast att köra i. Förarna saknar trygga, säkra rastplatser
              där de kan sova ut i trygg förvissning om att deras gods inte
              blir stulet. Enligt undersökningen hade mer än varannan utländsk
              lastbilsförare varit utsatt för brott i Sverige. Det finns bara
              två säkra rastplatser i Sverige, alltså där man kan köra in lastbilen.
              Bägge har kommit till på privat initiativ och finns i Kumla och
              Värnamo.
            </seg>
            <seg n="635edb8a">
              Jag vill uppmärksamma kammaren på detta problem eftersom ingen
              av oss vill möta trötta och oroliga lastbilsförare när vi är ute
              i trafiken. Detta är intressant att nämna i dagens trafiksäkerhetsdebatt
              eftersom Belgien i sommar blir ordförandeland för EU och enligt
              uppgift bland annat kommer att ha säkra transporter med säkra
              och trygga rastplatser på sin agenda. Det pågår också ett arbete
              om detta mellan länspolisen i Västra Götaland, Transportarbetarförbundet,
              Vägverket och Sveriges Åkeriföretag. Det är en intressant utveckling
              som jag tror att vi kommer att kunna följa i kammaren och i trafikutskottet.
            </seg>
          </u>
          <note n="1dfb388e">
            Med detta vill jag, fru talman, yrka bifall till utskottets förslag
            i betänkandet och avslag på samtliga motioner.
          </note>
          <note type="speaker" n="9e45922a">
            Anf. 105 KARIN SVENSSON SMITH (mp) replik:
          </note>
          <u who="karin_svensson_smith_791b38_w" xml:id="i-438249ed7fedc600-4" n="a34eca51">
            <seg n="56689058">
              Fru talman! Annelie Enochson höll ett anförande som jag i många
              stycken kan hålla med om; det gäller faktaredovisningen.
            </seg>
            <seg n="cb97b204">
              Detta med eftersupning är intressant. Det har under de år jag
              suttit i riksdagen funnits åtskilliga motioner från den borgerliga
              sidan om eftersupning. Jag saknar dem nu. Jag tillhörde fram till
              förra valet den sida i riksdagen som hade möjlighet att påverka
              propositioner, men det hindrade mig inte från att skriva motioner.
            </seg>
            <seg n="7129f1b3">
              Jag tycker att varje riksdagsledamot har ett ansvar för att föra
              fram sina förslag om hur vi ska komma till rätta med problem.
              Det gäller även när man ingår i någon sorts majoritet och kan
              påverka vilka förslag regeringen lägger fram. Jag saknar det civilkuraget
              hos Annelie Enochson. Som kristdemokrat borde man ha den sortens
              ansvar; förresten ska vi allihop ha det. Men det är kanske lite
              mer anmärkningsvärt om man som kristdemokrat saknar det.
            </seg>
            <seg n="462396a7">
              När det gäller alla problemen med alkohol höll Maria Larsson
              på folknykterhetens dag inför förra valet ett väldigt bra tal.
              Hon talade om att ett av de största folkhälsoproblemen i Sverige
              är alkohol. Och alkohol i trafiken är särskilt fatalt, eftersom
              man bakom ratten och med foten på gaspedalen kan orsaka olycka
              och död för så många andra utöver sig själv. Maria Larsson sade
              att införande av obligatorisk alkolåsutrustning var ett mycket
              viktigt folkhälsokrav.
            </seg>
            <seg n="f98946a4">
              Jag undrar av vilken anledning Kristdemokraterna har ändrat uppfattning
              efter valet. Det är inte färre onyktra i trafiken. Annelie Enochson
              redogjorde själv alldeles utmärkt för hur det hela tiden ökar.
              Varför ska man få lov att framföra fordon i berusat tillstånd?
              Varför ska det inte finnas teknisk utrustning som förhindrar detta?
            </seg>
          </u>
          <note type="speaker" n="b730019c">
            Anf. 106 ANNELIE ENOCHSON (kd) replik:
          </note>
          <u who="annelie_enochson_7467a6_w" xml:id="i-c4d0c9d13ec1be41-1" n="5c4a1478">
            <seg n="7f2a941c">
              Fru talman! Ibland fastnar man i sin egen retorik. Karin Svensson
              Smith säger att det är viktigt att visa civilkurage. Jag håller
              fullständigt med om att man inte kan tumma på vissa frågor.
            </seg>
            <seg n="46a18756">
              När det gäller eftersupning vill jag upplysa Karin Svensson Smith
              om att jag har väckt en motion om detta, men den har gått till
              justitieutskottet och har alltså inte kommit på vårt bord. Jag
              har gjort precis detta som Karin Svensson Smith eftersträvar,
              så hon kanske ska vara bättre påläst innan hon använder den retoriken.
              Jag och Lars-Axel Nordell i trafikutskottet har väckt motionen
              därför att vi tycker att detta är en så viktig fråga, och vi kommer
              inte att släppa den. Vi sitter i majoritet, och vi försöker påverka
              våra allianskolleger i denna fråga. Vi har inte tummat på det.
              Motionen väckte vi i höstas, så den bör snart komma upp.
            </seg>
            <seg n="0645a418">
              När det gäller alkolås har vi drivit den frågan under många år.
              Som jag har nämnt tidigare här i kammaren var det vår Åke Carnerö
              som hade den första motionen om alkolås när han kom in i kammaren
              redan 1991. Om det är någon som har drivit detta är det vi. Vi
              har inte ändrat åsikt. Under våren kommer det en proposition,
              och jag hoppas att den kommer att vara tillfredsställande för
              oss alla.
            </seg>
            <seg n="ae9bd1a5">
              Jag vill samtidigt påpeka att vi under den här tiden, som jag
              nämnde i mitt anförande, har drivit på frågan i EU. Vi har också
              varit pådrivande när det gäller att man ska ha detta redan till
              2012. Vi har jobbat på, och jag känner mig nöjd med det arbete
              vi har gjort hitintills.
            </seg>
          </u>
          <note type="speaker" n="c3ce5910">
            Anf. 107 KARIN SVENSSON SMITH (mp) replik:
          </note>
          <u who="karin_svensson_smith_791b38_w" xml:id="i-438249ed7fedc600-5" n="a34eca51">
            <seg n="d886695c">
              Fru talman! Men det tycks som om modet sviker när det är votering.
              Johnny Gylling röstade för införande av alkolås när han företrädde
              Kristdemokraterna. Jag har absolut inget att klaga på när det
              gäller hans arbete. Han talade i kammaren, och han tryckte på
              den knapp som ledde i riktning mot vad han själv förordade. Det
              har jag inte sett Annelie göra i någon av de frågor som gäller
              alkohol i trafiken.
            </seg>
            <seg n="1d3fcf68">
              Det är gott och väl att man kanske jobbar i EU för att yrkestrafiken
              ska ha alkolås. Men eftersom merparten av de alkoholrelaterade
              olyckorna sker natten mellan fredag och lördag och natten mellan
              lördag och söndag har man lite svårt att leda i bevis att det
              är lastbilschaufförer och busschaufförer som är de största bovarna
              när det gäller alkohol i trafiken. Vad jag har sett i statistiken
              är att de tvärtom per fordonskilometer är underrepresenterade,
              även om det finns problem därvidlag.
            </seg>
            <seg n="0e453997">
              Det är synnerligen naivt att tro att riskutbildning och rekommendationer
              till yrkestrafiken kan förhindra att unga människor som inte kan
              hantera alkohol orsakar problem på vägarna. Vi vet att de som
              bäst behöver alkolåsen inte kommer att installera alkolås frivilligt.
              Just därför behövs det för att skydda andra i trafiken.
            </seg>
          </u>
          <note type="speaker" n="3fb29f58">
            Anf. 108 ANNELIE ENOCHSON (kd) replik:
          </note>
          <u who="annelie_enochson_7467a6_w" xml:id="i-c4d0c9d13ec1be41-2" n="5c4a1478">
            <seg n="80a808c4">
              Fru talman! Återigen tycker jag att retoriken haltar när man
              beskyller mig för att modet sviker. Jag kan bara påminna om den
              11 mars förra veckan då tror jag nog att jag visade att jag klarar
              av att stå upp för det jag tror på mot partilinjen. Därför är
              det lite fånigt att säga en sådan sak.
            </seg>
            <seg n="349fb299">
              När det gäller alkolås kan man arbeta på olika sätt, och vi har
              en diskussion om detta i partiet och i alliansen. Det kommer,
              som sagt, en proposition om detta i vår, och då kommer vi att
              ta upp frågorna igen. Jag vill påminna om att vi under dessa tre
              år redan har gjort ganska mycket. Jag tycker att det vi har gjort
              känns bra, och jag känner mig nöjd med det arbetet. När propositionen
              kommer tror jag också att det kommer att kännas bra.
            </seg>
            <seg n="9836795a">
              När det gäller alkolås är det också viktigt att säga att vi kör
              mycket bil utomlands, och det är en viktig sak att försöka påverka
              EU och få med sig dem. När det gäller yrkestrafiken ser jag det
              på samma sätt som Karin Svensson Smith. Man ser lastbilsförare
              som kommer från Europa och är trötta därför att de har kört länge,
              och de vill snabbt komma till en säker rastplats. Samtidigt sitter
              de och pratar i mobiltelefon. Det finns mycket att göra på det
              här området. Jag känner att alkolås är någonting som vi bör ha,
              när vi vet att det är problem med den delen för många av de lastbilschaufförer
              som kommer från andra länder och har en annan syn på promillehalten
              och hur mycket man fått i sig.
            </seg>
            <seg n="695489c4">
              Jag tror att vi är på rätt väg. Jag ser, som sagt, med spänning
              fram mot den proposition som kommer och nya diskussioner om detta.
            </seg>
          </u>
          <note type="speaker" n="d152fe01">
            Anf. 109 HELENA BARGHOLTZ (fp):
          </note>
          <u who="helena_bargholtz_6a5e91_w" xml:id="i-743e0801027b3c74-0" n="f3a83636">
            <seg n="8cb63391">
              Fru talman! Sverige är ett av tre europeiska länder som tillåter
              att man pratar och skickar sms när man har ansvar vid ratten.
              Alla andra har förbud i någon form. Det kan vara intressant att
              fundera på: Varför har de förbud? Är det så att vi i Sverige kör
              så väldigt mycket bättre att vi inte tycker att vi behöver ha
              förbud?
            </seg>
            <seg n="c3523fb4">
              Jag har också en praktisk fråga: Hur många svenska bilister vet
              om att det är förbud i alla andra europeiska länder när de är
              ute och kör där? Vet man när man inte får använda mobiltelefonen
              eller om man ska använda handsfree när man till exempel kör i
              Tyskland, Italien eller Spanien?
            </seg>
            <seg n="17b39f49">
              En mycket viktig fråga i detta sammanhang som jag kanske tycker
              är avgörande på sitt sätt är frågan om det ska vara tillåtet med
              handsfree eller totalförbud. Jag tillhör dem som tycker att det
              ska vara totalförbud.
            </seg>
            <seg n="d9a9edf9">
              Enligt Vägverket är en förare som använder handsfree i stort
              sett lika okoncentrerad som en förare som håller mobiltelefonen
              i handen. Reaktionstiden blir mycket längre och körningen blir
              ojämn, precis som när man pratar i en handhållen telefon. Att
              prata i en mobil, också en handsfree, i stadstrafik är förenat
              med mycket stora risker, och därför bör det undvikas helt och
              hållet.
            </seg>
            <seg n="192b970b">
              Jag vill passa på att säga att jag tycker att det är jättebra
              att det nu införs någon typ av riskutbildning vid körkortsutbildningen.
              Problemet är bara att de allra flesta som kör bil inte har gått
              denna utbildning. Inom parentes vill jag säga att jag tillhör
              dem som tycker att man skulle ompröva körkortet emellanåt, för
              alla oavsett ålder, för att lära sig sådana här saker och få lite
              riskutbildning.
            </seg>
            <seg n="2202ecfb">
              Handsfree innebär inte att man som förare är mer koncentrerad
              på trafiken, därför att handsfree gör det lätt att prata längre.
              Många tror att det är säkert att tala i handsfree, och det är
              en falsk säkerhet. En handsfree är placerad i bilen så att det
              är ganska långt till knapparna, som är ganska små, och man måste
              titta noga på dem för att knappa in rätt nummer.
            </seg>
            <seg n="adddd25f">
              Man brukar säga att det finns en massa andra störande moment
              i detta sammanhang, och det gör det naturligtvis. Men min bedömning
              är att det är extra störande just att använda mobiltelefon. Det
              gäller tekniskt, men det är framför allt samtalet som medför störningar.
              Det brukar nämnas att man har en person som sitter bredvid som
              man pratar med, men den personen är med i samtalet, ser vad som
              händer och blir tyst om det är en besvärlig trafiksituation. Den
              kontrollen har man inte när man talar med någon i mobil som samtidigt
              kör bil.
            </seg>
            <seg n="dc8fef78">
              En viktig aspekt när det gäller om det ska vara handsfree eller
              totalförbud är den forskning som pågår. Jag har tagit fasta på
              forskning av forskaren Christopher Patten vid psykologiska institutionen
              vid Helsingforss universitet, och han säger att det inte är någon
              skillnad mellan handsfree och handhållen telefon. Det är därför
              som jag har väckt den här motionen om att det ska vara förbud
              för alla motorfordonsförare att tala i mobiltelefon under körning.
            </seg>
            <seg n="71377227">
              Trafikutskottet, som har hand om den här frågan, har tyvärr sagt
              nej. Men min erfarenhet är att man inte har tagit del av de allra
              senaste forskningsrönen. I stället lutar man sig mot Vägverkets
              rapport från 2004 där det framgår att det är samtalet som utgör
              själva risken. Amerikanska forskare har kommit fram till helt
              andra slutsatser. Där har man studerat trafiksituationen i verkligheten
              och inte i simulatorer, som Vägverkets rapport huvudsakligen grundar
              sig på.
            </seg>
            <seg n="0b76275a">
              Att avläsa textmeddelanden i mobiltelefon är den högsta riskfaktorn
              av alla, skriver Virginia Tech Transportation Institute i en sammanfattning
              av forskningsresultaten. När man talar i telefon är olycksrisken
              1,3 gånger högre. När man skickar eller tar emot ett textmeddelande
              är risken 23,2 gånger högre. Det är ändå när föraren tittar bort
              från vägbanan, tittar på sin mobil eller sitt sms, som de största
              riskerna inträffar.
            </seg>
            <seg n="02ac1ca6">
              Fru talman! När det gäller att köra bil alkoholpåverkad har ju
              Sverige infört en nollvision. Lagstiftningen är ett föredöme för
              andra länder. Nu är det faktiskt bevisligen lika farligt att hantera
              sin mobil som att köra onykter, och då borde det införas en nollvision
              också för mobilen. Det är intressant att människor vill ha detta.
              Det har nämnts också i tidigare inlägg. Det finns alltså en färsk
              Sifoundersökning som visar att 76 procent av alla människor är
              positiva till någon typ av förbud. Det här tycker jag att vi har
              ett ansvar som politiker att ta fasta på.
            </seg>
            <seg n="19a40f30">
              Fru talman! Majoriteten i utskottet är inte övertygad om vikten
              av ett förbud mot att tala i mobil när man har ansvar vid ratten.
              Jag är det, och jag kommer att fortsätta att driva frågan.
            </seg>
          </u>
          <note n="8bf798a0">
            I detta anförande instämde Marie Nordén (s) och Karin Svensson
            Smith (mp).
          </note>
          <note n="67245a7c">
            Överläggningen var härmed avslutad.
          </note>
          <note n="60b782c8">
            15 § Museer och utställningar
          </note>
          <note n="075b4f31">
            Föredrogs
          </note>
          <note type="speaker" n="f28adb01">
            Anf. 110 SIV HOLMA (v):
          </note>
          <u who="siv_holma_e4720b_w" xml:id="i-01bf2b4764d10046-0" n="9d70682c" next="i-03b8957bf3c410de-0">
            <seg n="0c5b0524">
              Fru talman! Dagens betänkande är ett så kallat motionsbetänkande
              och behandlar i huvudsak museer och utställningar. Låt mig börja
              med att citera från Vänsterpartiets nya kulturpolitiska program
              Kulturkompassen och vad man säger under rubriken Vår historia,
              vårt kulturarv:
            </seg>
            <seg n="065db90d">
              Kultur är en tolkning av oss, av vår tid, vårt förflutna och
              våra visioner. Den som tolkar anger tonen i det offentliga samtalet.
              Museer och arkiv är folkbildande institutioner och bärare av vårt
              kulturarv, institutioner för vårt kollektiva minne, arenor för
              kulturella möten och uttrycksformer. Historien, och därmed kulturarvet,
              är en oundgänglig del av kulturpolitiken, av vår förståelse för
              vilka vi är och i vilket sammanhang vi hör hemma. Men vem tolkar
              vårt förflutna?
            </seg>
            <seg n="674dda9b">
              Fru talman! Få vet i dag hur det gamla klassamhället såg ut och
              hur nära det är vår tid. Få vet vad arbetarrörelsen har gjort
              för välståndet i landet. Välfärdssamhället med sina ideal av solidaritet
              och jämlikhet är historiskt sett mycket nytt och mycket skört.
              Berättelserna om det förgångna ändrar sig allteftersom vår blick
              skiftar fokus. Det är därför det är så viktigt att värna om en
              historieskrivning som berättar om den sociala välfärdsstaten och
              dess visioner om ett solidariskt samhälle ett samhälle där jämlikhet
              och social rättvisa har genomförts på riktigt och inte bara i
              retoriken. Rösträtt, yttrandefrihet, jämlikhetsideal, folkbildning
              och vanliga människors möjligheter till kulturutövande är resultat
              av en lång och svår kamp.
            </seg>
          </u>
          <note n="8e5b0c76">
            Fru talman! I dagens betänkande behandlas 21 motionsyrkanden
            från allmänna motionstiden 2009. Betänkandet innehåller två reservationer.
            Vänsterpartiet och Socialdemokraterna står bakom bägge. Den ena
            reservationen handlar om att utreda möjligheten att på offentlig
            plats hedra minnet av ambassadör Harald Edelstam.
          </note>
          <u who="siv_holma_e4720b_w" xml:id="i-03b8957bf3c410de-0" n="9d70682c" prev="i-01bf2b4764d10046-0">
            <seg n="72d9305a">
              I går, fru talman, fick jag från Sveriges ambassadör i Chile
              Eva Zetterberg en skrift som hon har samarbetat med Chiles ambassadör
              i Sverige om att utforma och som beskriver de bilaterala relationerna.
              Med skriften vill de gratulera Chile till dess 200-årsjubileum
              i år. Naturligtvis finns handelsutbytet representerat och även
              de kulturella och mänskliga relationerna. Nobelpristagarna Gabriela
              Mistral och Pablo Neruda finns med. I ett särskilt kapitel skriver
              man om Harald Edelstam och Sveriges solidaritet med Chile. När
              militärkuppen inträffade i september 1973 fördömde Edelstam snabbt
              det våld som militärjuntan använde sig av och engagerade sig starkt
              för att hjälpa chilenare och andra latinamerikaner att undkomma
              fängelse och tortyr.
            </seg>
            <seg n="b18a3ec5">
              Jag läser ur skriften: Harald var en hjälte i den meningen att
              han personligen räddade hundratals människor undan fängelse och
              tortyr och i några fall en säker död.
            </seg>
            <seg n="eb3662dc">
              Kulturutskottsdelegationen fick vid vårt besök i Chile i september
              förra året vara med när kongressen gav Harald Edelstam postumt
              en utmärkelse för hans hjältemodiga handlingar. Edelstams barnbarn
              tog emot utmärkelsen. Det var en ceremoni som efterföljdes av
              en lunch där samtliga kongresspartier var representerade.
            </seg>
            <seg n="7b639a78">
              Fru talman! Jag ska nämna något om den andra reservationen. I
              den tar vi upp behovet av ett samlat ansvar för stillbildsfotografi
              i Sverige. I reservationen skriver Socialdemokraterna och Vänsterpartiet
              att fotokonsten inte har någon självklar placering inom kulturpolitiken
              i dag. Detta leder till att vi inte får en samlad insats vare
              sig när det gäller kunskapsuppbyggnad eller forskning. I regeringens
              nyligen behandlade kulturpolitiska proposition nämndes bara kortfattat
              att man har haft två träffar som kulturministern ansåg kunde utgöra
              grund för fortsatta initiativ. Detta förhållningssätt anser vi
              vara mycket otillfredsställande.
            </seg>
            <seg n="3c1548e0">
              I den så kallade skuggutredningen finns kravet på ett nationellt
              fotografiskt forum. Jag läste också om att Svenska Fotografers
              Förbund i flera år har arbetat med att få till stånd en utredning
              om vem som ska ha det nationella och övergripande ansvaret. De
              ser Norge som ett föregångsland. Där har man inrättat ett fotosekretariat
              underställt Kulturdepartementet. Förbundet efterlyser svar på
              frågor om vem som ska ha överblicken, samordningen och det övergripande
              nationella ansvaret för den fotografiska stillbilden. Var ska
              den nationella spetskompetensen om fotografiska frågor finnas?
              Hur ska forskningen främjas? Vem ska ha ansvaret för att fotografi
              visas och tillgängliggörs nationellt och internationellt? Vilka
              fotografier ska samlas in och av vem? Hur ska fotografier och
              digitala bildfiler bevaras långsiktigt? Var ska fotografiska samlingar
              bevaras och förvaras?
            </seg>
            <seg n="727f6af5">
              Fru talman! I betänkandet behandlas två enskilda moderata motioner
              där man föreslår att Forum för levande historia avvecklas. I den
              ena förordas att verksamheten vid myndigheten överförs till en
              högskola eller ett universitet, och i den andra förordas att man
              i stället inrättar ett museum till minne av Raoul Wallenberg.
            </seg>
            <seg n="ad310626">
              Fru talman! Vänsterpartiet har i ett särskilt yttrande utvecklat
              våra tvivel över existensen av myndigheten Forum för levande historia.
              Vi anser att det är angeläget att stödja historisk forskning om
              brott mot mänskliga rättigheter. Oavsett var brotten har begåtts
              är det viktigt att klarlägga deras bakgrund, orsaker och omfattning.
              Sådan forskning måste emellertid vara fri och bedrivas utan politiska
              förtecken eller ideologiska skygglappar. Sveriges regering är
              ett politiskt organ som har ett stort antal myndigheter till sitt
              förfogande. Varje regering utom expeditionsministärer har sina
              klara politiska mål och handlar i linje med sina bestämda ideologiska
              uppfattningar. Vid ett regeringsskifte får man räkna med att politikens
              inriktning, mål och syften ändras. Därför bör det vara en utgångspunkt
              att forskning endast undantagsvis ska bedrivas av en myndighet
              som lyder under regeringen. Annars är risken uppenbar att forskning
              kan bli politiskt styrd och ideologiskt påverkad.
            </seg>
            <seg n="358c0dbb">
              Forum för levande historia är inrättad som en myndighet, vilket
              medför risk för att dess verksamhet kan utsättas för politisk
              och ideologisk påverkan av nuvarande och framtida regeringar.
              Det är något som allvarligt kan skada historieforskningens anseende.
              Forskning om brott mot mänskliga rättigheter bör således understödjas
              men ska vara helt fri från politiska instansers påverkan.
            </seg>
            <seg n="f664835c">
              Anf. 111 GÖRAN PERSSON i Simrishamn (s):
            </seg>
            <seg n="877a80cc">
              Fru talman! Jag vill först yrka bifall till reservation 2. Jag
              instämmer i föregående talares, Siv Holmas, inlägg när det gäller
              reservation 1 och stillbildsfotografering. Den behöver jag inte
              yttra mig mer över.
            </seg>
            <seg n="e695445a">
              Det här betänkandet ser inte så tjockt ut. Det är inte alltid
              det kommer in så många motioner om vissa kulturangelägenheter
              som museer och utställningar. De som kommer är behjärtansvärda
              och viktiga att upplysa om.
            </seg>
            <seg n="46c3d617">
              Vi är överens med majoriteten om en hel del och kan instämma
              i de yttranden och skrivelser som har gjorts. På en del punkter
              vill vi ha några extra klargöranden.
            </seg>
            <seg n="9930d297">
              Bland dem där vi har särskilda yttranden kan jag nämna kompletteringen
              av Marinmuseum i Karlskrona. Vad jag förstår är det egentligen
              en budgetfråga, men vi vill ändå påpeka att regeringen kanske
              borde informera sig ännu bättre om vad som finns där, vilka insatser
              man kan göra och om man kan hjälpa kommunen och regionen på något
              vis.
            </seg>
            <seg n="5a7e1010">
              Musiken debatteras inte heller så mycket. Vi har Klaverens hus
              i Söderhamn och Folkmusikens hus i Rättvik. Det är områden som
              har beretts och nu bereds vidare i Statens musiksamlings beredning.
            </seg>
            <seg n="58d52be5">
              Vi tycker att det är viktiga områden att belysa. De borde på
              ett mer rättmätigt sätt få ingå i statens samlingar. Om det är
              en budgetfråga och andra medel ska till är det inte rätt att ta
              debatten här. Vi tycker ändå att det är på sin plats att lyfta
              upp frågan.
            </seg>
            <seg n="d9748e7f">
              Vi tycker att Orrefors och Kosta Bodas glassamling är hela Sveriges
              angelägenhet. Den har gått fram och tillbaka i diskussionen. Det
              är inte bara en kulturfråga utan också ett viktigt näringsinslag.
              Flera instanser borde tillsammans hitta en väg att bevara detta.
              Det vore väldigt synd både för regionen och för Sverige som är
              känt som ett glasland om detta skulle splittras.
            </seg>
            <seg n="5012d077">
              Fru talman! Jag vill uppehålla mig något vid en motion som också
              nämndes i det förra anförandet. Det gäller ambassadören Harald
              Edelstams insatser.
            </seg>
            <seg n="452f0183">
              Motionen har varit uppe tidigare. Man kanske kan tycka att den
              skulle ha ett annat ställningstagande när den nu kommer tillbaka.
              Det är olika ingångsvinklar i detta.
            </seg>
            <seg n="7f1fe8ac">
              Vårt utskott har gjort ett besök i Chile. Hela utskottet kunde
              på plats se Chiles vandring i demokratin och vad som hände i september
              1973 när landet genom en statskupp i stort sett slogs i spillror.
              Människor förföljdes och mördades och berövades på alla tänkbara
              och otänkbara sätt sin demokratiska möjlighet.
            </seg>
            <seg n="8883c502">
              Under tiden som vi var där genomfördes en hyllning i parlamentet.
              Det blev speciellt eftersom det förutom oss svenskar fanns representanter
              för styrelsen för en nystartad stiftelse i Harald Edelstams namn
              som kommer att dela ut ett årligt pris. Det var speciellt att
              se hela kammaren ta del av detta och uttrycka sitt stora erkännande
              av Harald Edelstam och de insatser som gjordes efter statskuppen
              då han räddade över tusen människor från helt otänkbara förhållanden.
            </seg>
            <seg n="4df7605a">
              Bland de tiotusentals chilenare som i dag bor i Sverige liksom
              generellt i Latinamerika betraktas Edelstam som en hjälte. Trots
              dessa insatser är han i dag relativt okänd i Sverige. Vi har kanske
              varit dåliga på att uppmärksamma hans gärningar. Vi tycker att
              det inte är för sent.
            </seg>
            <seg n="9ab4503d">
              Vi vill påpeka att vi har gett exempel på hur man skulle kunna
              visa ett erkännande. Tanken är inte att tala om vad som ska göras
              utan att det görs något. I vår reservation vill vi peka på att
              regeringen borde ta initiativ till att exempelvis tillsammans
              med den stiftelse som har bildats i Edelstams namn och/eller tillsammans
              med kommunen hitta en framkomlig väg. Vi vill inte skriva hur
              man ska gå till väga. Det bör vara fritt att skapa formerna. Vi
              tycker att med tanke på det som har hänt utskottets närvaro och
              den nystartade stiftelsen skulle kunna hitta en framkomlig väg
              till ett initiativ.
            </seg>
            <seg n="31c45ce0">
              Vår hållning är att vi vill ge regeringen detta till känna.
            </seg>
            <seg n="258c0b49">
              I övrigt instämmer jag i mycket av det som föregående talare
              sade och tycker inte att jag behöver förlänga debatten.
            </seg>
          </u>
          <note n="fcab416f">
            Jag yrkar bifall till reservation 1.
          </note>
          <note n="e45b7f75">
            I detta anförande instämde Gunilla Carlsson i Hisings Backa,
            Nikos Papadopoulos, Leif Pettersson och Lars Wegendal (alla s).
          </note>
          <note type="speaker" n="5e4bd342">
            Anf. 112 HANS WALLMARK (m):
          </note>
          <u who="hans_wallmark_0f8eb4_w" xml:id="i-ab2eafaac1555973-0" n="9b7cf4cb">
            <seg n="4c0aa4c4">
              Fru talman! Vi har att behandla ett betänkande med 15 motioner.
              Det finns två reservationer och sex särskilda yttranden. Glädjande
              kan noteras att vi inom kulturområdet de senaste månaderna har
              haft många förslag att debattera här i kammaren. Det har handlat
              om så olika saker som den första gedigna kulturpropositionen på
              årtionden, långsiktiga utfästelser till Svenska kyrkan i form
              av en kyrkoantikvarisk ersättning på en hög nivå under flera år,
              public service och en sammanhållen politik för det civila samhället.
            </seg>
            <seg n="2714d2a7">
              I ljuset av allt det kan kanske detta betänkande ses som, ska
              vi kalla det, lågmält. Så får det bli ibland. Det är charmen med
              riksdagsdebatter i allmänhet och dem som kretsar kring kulturfrågor
              i synnerhet. Det är stort och smått om vartannat.
            </seg>
            <seg n="a85a5abf">
              Låt mig inledningsvis ta fasta på den första reservationen, den
              om stillbildsfotografi. Fotokonsten har sin betydelse och på många
              sätt självklara plats. Vi tycker att det uppdrag de centrala museerna
              har att i samråd med Statens kulturråd lämna förslag på framtida
              samverkan är tillräckligt för närvarande. Det är svårt att ur
              reservationen läsa ut exakt vad som önskas mer än fotokonstens
              rättmätiga placering. Jag tror inte att skillnaderna ska förstoras
              alltför mycket.
            </seg>
            <seg n="6dd8cadc">
              Den andra reservationen handlar om uppmärksammandet av ambassadör
              Harald Edelstams insatser i Chile. Den kommer att kommenteras
              av min allianskollega Christer Nylander efter mig.
            </seg>
            <seg n="b7eeff57">
              Jag har en fråga till den grönröda grupperingens främsta kulturpolitiska
              företrädare, utskottets ordförande Siv Holma. Vid justeringen
              av betänkandet i kulturutskottet fanns ingen miljöpartist närvarande.
              Till dagens debatt i kammaren har ingen grön företrädare anmält
              sig för att komplettera de röda kamraterna. När jag blickar ut
              över kammaren ser jag inte heller någon.
            </seg>
            <seg n="ecd5d58e">
              Jo, nu kommer en. Då finns det en god företrädare för Miljöpartiet
              i kulturutskottet.
            </seg>
            <seg n="0cef85be">
              Min fråga till den grönröda grupperingens främsta kulturpolitiska
              företrädare, utskottets ordförande Siv Holma: Är reservationerna
              från s och v således representativa för två eller för tre partier?
              Även om dagens frågor kanske inte är att se som de tyngsta rent
              kulturpolitiskt är det ändå rimligt att ett parti som i opinionsmätningar
              kan notera ett stöd på runt 10 procent i utskott eller i kammaren
              berättar vad partiets hållning och ställning är.
            </seg>
            <seg n="fef6761a">
              Christer Nylander och jag kan med gott samvete säga oss företräda
              resten av Alliansen i dessa frågor även om det inte finns några
              från kulturutskottet som talar för Centern och Kristdemokraterna.
            </seg>
            <seg n="5c439960">
              Fru talman! Ska jag tolka detta som att när Siv Holma talar gör
              hon det som företrädare för den rödgröna grupperingen inom kulturområdet?
              Eller kan hon åtminstone, kanske med hjälp av några riksdagsledamöter
              här i kammaren, berätta vad Miljöpartiet tycker i frågor som berörs
              i dagens betänkande?
            </seg>
            <seg n="40da4ee8">
              I ett särskilt yttrande från Siv Holma resoneras kring en avveckling
              av Forum för levande historia som bildades under de socialdemokratiska
              regeringsåren med Göran Persson som statsminister. Jag antar därför
              på goda grunder att skrivningen om skrotning är Vänsterpartiets
              egen.
            </seg>
            <seg n="cd3f2282">
              Låt mig dessutom påpeka ett rent fel i Vänsterpartiets resonemang.
              Det resoneras nämligen kring att Forum för levande historia bedriver
              forskning och av det skälet bör avvecklas. Men det sker ingen
              forskning där. Däremot axlas ett stort pedagogiskt ansvar att
              lyfta fram, presentera och levandegöra olika aspekter. Det senaste
              om Pol Pot och de röda illdåden i Kampuchea baserade sig på en
              välrenommerad och internationellt erkänd forskare från Australien.
              Det var inget som hade kokats ihop i källaren hos Forum för levande
              historia i Gamla stan i Helsingfors, lika litet som det man beskrivit
              om nazismen eller hur Stalin ägnade sig åt folkutrotning genom
              massvält i Ukraina.
            </seg>
            <seg n="b9a00e0e">
              Fru talman! Är det inte så att skon klämmer när det gäller det
              faktum att även kommunismens brott mot mänskligheten numera ingår
              i uppdraget att visa och presentera? Det handlar inte om någon
              forskning som man politiskt behöver fatta några beslut om i Sveriges
              riksdag. Det är faktum, precis som Förintelsen.
            </seg>
            <seg n="bac40f98">
              Ifall Siv Holma nu är orolig för att en svensk myndighet kan
              komma att fatta beslut om historiska händelser har hon dessutom
              onekligen en del att självkritiskt reflektera över sedan förra
              veckan och ett beslut här i kammaren då det i voteringen blev
              130 mot 131.
            </seg>
            <seg n="98a5308e">
              Motionären Gustav Blix tycker att det borde inrättas ett museum
              till Raoul Wallenbergs ära. Det är onekligen en svensk som har
              gjort stora insatser i humanitetens namn. Vad jag förstår har
              dock Forum för levande historia för avsikt att under 2012 uppmärksamma
              att det är 100 år sedan födelsen av denna betydande svensk och
              hedersmedborgare i ett antal länder som exempelvis USA.
            </seg>
            <seg n="b484f247">
              Avslutningsvis: I ett särskilt yttrande lyfter s fram ubåten
              HMS Neptun i Karlskrona och möjligheten att inom ramen för Marinmuseum
              fästa uppmärksamheten på kalla krigets dagar. Det är ett spännande
              projekt som involverar många parter. Än är det inte säkert att
              det kan bli av såsom man hoppas. Men jag delar den syn som kommer
              till uttryck i den socialdemokratiska formuleringen: Rätt genomfört
              skulle detta kunna bli en väsentlig del i en historiebeskrivning
              som aktivt kan bidra till folkbildningen. Jag har ingen avvikande
              uppfattning.
            </seg>
            <seg n="987a79cf">
              Sedan sägs det: Regeringen borde än bättre informera sig.
            </seg>
            <seg n="119fb132">
              Exakt vad har man inte informerat sig om, och exakt vad borde
              man i så fall informera sig mer om?
            </seg>
          </u>
          <note n="edd88f12">
            Fru talman! Jag yrkar bifall till utskottets förslag till beslut.
          </note>
          <note type="speaker" n="7ff60632">
            Anf. 113 SIV HOLMA (v) replik:
          </note>
          <u who="siv_holma_e4720b_w" xml:id="i-bb2aeab2dbd51f1b-0" n="9d70682c">
            <seg n="9b6cd779">
              Fru talman! Vad gör inte Hans Wallmark för att få en debatt i
              kammaren även om det är ett tunt motionsbetänkande. Jag ska naturligtvis
              svara på hans frågor i god demokratisk ordning.
            </seg>
            <seg n="b6c152a6">
              När det gäller mitt ansvar för att ett parti ur oppositionen
              inte var med när utskottet justerade detta betänkande kan jag
              säga följande. På samma sätt som Hans Wallmark inte behöver ta
              ansvar för att det gröna Centerpartiet i dag inte medverkar vid
              behandlingen av detta betänkande behöver inte jag och Vänsterpartiet
              ta ansvar för att Miljöpartiet inte var närvarande. Nu finns Miljöpartiet
              med här, och det är bra att vi kan arbeta tillsammans, och det
              kommer vi säkert att göra.
            </seg>
            <seg n="acb676d3">
              När det gäller de storvulna orden om Forum för levande historia
              har Hans Wallmark lyssnat dåligt på det jag sade. Jag har uttryckt
              och utvecklat Vänsterpartiets tveksamma syn på existensen av Forum
              för levande historia. Jag har också tagit upp de demokratiska
              aspekterna.
            </seg>
            <seg n="768d06cc">
              Jag kan också säga att många historiker i vårt avlånga land delar
              denna tveksamma aspekt. Det är av dessa skäl som det är viktigt
              att historisk forskning kan bedrivas utan politiska förtecken
              eller ideologiska skygglappar. I fråga om detta kan väl Hans Wallmark
              och Moderaterna i grund och botten dela vår uppfattning?
            </seg>
          </u>
          <note type="speaker" n="e29cd255">
            Anf. 114 HANS WALLMARK (m) replik:
          </note>
          <u who="hans_wallmark_0f8eb4_w" xml:id="i-ab2eafaac1555973-1" n="9b7cf4cb">
            <seg n="d4560f71">
              Fru talman! Jag tillhör dem som är glada över att det förs en
              kulturdebatt i kammaren och i samhället i övrigt, och jag har
              inget emot att den förs.
            </seg>
            <seg n="4459acb6">
              Det finns två reservationer från Socialdemokraterna och Vänsterpartiet.
              Min enkla fråga till det rödgröna blockets främsta företrädare
              i kulturutskottet, nämligen dess ordförande, är: Är detta trepartireservationer
              eller tvåpartireservationer? Det är alldeles riktigt som har noterats
              att Anders Åkesson från Centern och Dan Kihlström från Kristdemokraterna
              inte befinner sig här i kammaren. Men jag vet att de företräder
              precis den politik som Christer Nylander och jag kommer att redogöra
              för här i kammaren.
            </seg>
            <seg n="e55bf922">
              Min enkla fråga är: Redogör Siv Holma för en politik som är Vänsterpartiets
              eller som är hela det rödgröna blockets?
            </seg>
            <seg n="0a31878e">
              Den andra frågan gäller Forum för levande historia där Siv Holma
              ger uttryck för tveksamheter om politisk forskning. Då vill jag
              fråga Siv Holma följande: Vilken forskning är det som Siv Holma
              pekar på när det gäller Forum för levande historia?
            </seg>
            <seg n="360b72c5">
              Mitt intryck är att Forum för levande historia där tror jag mig
              kunna ha en viss samhörighet med de socialdemokratiska kollegerna
              här i riksdagen är till för att på ett pedagogiskt sätt presentera
              olika saker som andra forskare har lyft fram. Varför är Vänsterpartiet
              kritiskt mot Forum för levande historia om man inte gör mer än
              att på ett pedagogiskt, klokt och balanserat sätt lyfta fram olika
              aspekter av de övergrepp som har skett i mänsklighetens historia?
              Om Vänsterpartiet tycker att det är tveksamt med myndigheter som
              fattar den typen av beslut om historiska händelser finns det all
              anledning för riksdagen att reflektera över ett beslut med röstsiffrorna
              130 mot 131.
            </seg>
          </u>
          <note type="speaker" n="9a2c31f4">
            Anf. 115 SIV HOLMA (v) replik:
          </note>
          <u who="siv_holma_e4720b_w" xml:id="i-bb2aeab2dbd51f1b-1" n="9d70682c">
            <seg n="95154607">
              Fru talman! Jag ska börja där Hans Wallmark slutade. Det som
              riksdagen har erkänt med röstsiffrorna 131 mot 130 är folkmordet
              på armenier, kaldéer, assyrier och pontiska greker. Det är en
              fråga där samstämmiga historiker har uttalat att detta folkmord
              faktiskt har skett.
            </seg>
            <seg n="05655b42">
              Att man i riksdagen, där det finns politiska företrädare som
              står för olika värderingar, uttalar en uppfattning skiljer sig
              från en myndighet. Vi från Vänsterpartiet tycker att det är viktigt
              att den som ägnar sig åt dessa frågor inte kan anklagas för att
              bedriva forskning med politiska förtecken eller ideologiska skygglappar.
              Riksdagen är ett politiskt organ, svenska folkets högsta beslutande
              organ.
            </seg>
            <seg n="40934569">
              Det är intressant att ta del av det som utrikesministern har
              sagt. Han tycker att det är han och inte riksdagen som står för
              Sveriges uppfattning.
            </seg>
            <seg n="7d6cd2f9">
              Vi i de partier som företräder oppositionen har ett samarbete
              ja. Men vi har ännu inte ingått i någon form av partikonstellation.
              Så länge vi inte är en partikonstellation företräder vi olika
              partiuppfattningar i god demokratisk ordning. Den som är läskunnig
              förstår vilka som står bakom reservationerna. Jag tycker att det
              är ett lite märkligt sätt att göra en politisk poäng av det.
            </seg>
          </u>
          <note type="speaker" n="c9eafd66">
            Anf. 116 HANS WALLMARK (m) replik:
          </note>
          <u who="hans_wallmark_0f8eb4_w" xml:id="i-ca708dc7f934683b-0" n="9b7cf4cb" next="i-f6b083bdb4864dea-0">
            <seg n="50faf32c">
              Fru talman! Om det råder någon som helst tvekan kan jag meddela
              kammaren att det inte finns någon partikonstellation med Moderata
              samlingspartiet, Folkpartiet liberalerna, Centerpartiet och Kristdemokraterna.
              Men tillsammans agerar vi som en allians. Jag tror att det, oavsett
              om vi pratar om kultur eller om ansvaret för Sveriges ekonomi
              eller vi pratar om skatter, är väldigt bra för medborgarna att
              veta vem vi talar för. Med stor stolthet kan jag säga att Christer
              Nylander och Hans Wallmark talar för de fyra allianspartierna
              när vi i kulturutskottet diskuterar detta betänkande.
            </seg>
            <seg n="3073af4c">
              Vi ska inte gå in och recensera tidigare riksdagsbeslut som Siv
              Holma här en stund kanske gjorde. Jag har inga som helst problem
              med att betrakta folkmordet i Armenien 1915 som just ett folkmord.
              Frågan är bara var den typen av beslut ska fattas.
            </seg>
            <seg n="bfa5a0b8">
              Däremot tycker jag att det är alldeles utmärkt att Sverige har
              ett organ, en myndighet Forum för levande historia som kan lyfta
              fram olika grymheter i mänsklighetens historia. Det kan vara folkmordet
              i Armenien 1915. Det kan vara Förintelsen. Det kan vara nazismen.
              Självklart kan det också vara kommunismens illdåd och brott mot
              mänskligheten genom tvångssvälten i Ukraina och genom det som
              skett till exempel i Kampuchea när det gäller Pol Pot.
            </seg>
            <seg n="788be88b">
              Därför, fru talman, tycker jag att det finns ett värde i Forum
              för levande historia.
            </seg>
          </u>
          <note n="7ffbd45c">
            Anf. 117 GÖRAN PERSSON i Simrishamn (s) replik:
          </note>
          <u who="hans_wallmark_0f8eb4_w" xml:id="i-f6b083bdb4864dea-0" n="9b7cf4cb" prev="i-ca708dc7f934683b-0">
            <seg n="4d6763d3">
              Fru talman! Jag har en ganska enkel fråga. Även om Hans Wallmark
              inte själv redogjorde för sin inställning förstår jag att inställningen
              när det gäller minnet av Harald Edelstam och instiftandet av någon
              form för att uppmärksamma det är att det inte behövs nu eller
              att någon annan ska göra det.
            </seg>
            <seg n="9f0e3af9">
              Med tanke på att Hans Wallmark var med vid utskottets besök i
              Chile skulle jag vilja fråga vad han hans åsikt grundas på. Det
              gäller då att vi inte just i dag kan säga att vi på något vis
              skulle uppmärksamma Harald Edelstam.
            </seg>
          </u>
          <note type="speaker" n="c23db5bb">
            Anf. 118 HANS WALLMARK (m) replik:
          </note>
          <u who="hans_wallmark_0f8eb4_w" xml:id="i-ca708dc7f934683b-1" n="9b7cf4cb" next="i-f6b083bdb4864dea-1">
            <seg n="3a0b79bc">
              Fru talman! Jag tillhör dem som tycker att det när utskottet
              reser i andra länder inte nödvändigtvis behöver vara så att vi
              lämnar souvenirer i form av att senare göra olika former av i
              sak viktiga markeringar, exempelvis som i fallet ambassadör Edelstam.
              På många sätt kan man diskutera hur det ska uppmärksammas.
            </seg>
            <seg n="003d6300">
              Kulturutskottets ordförande Siv Holma tycker jag redogjorde för
              ett sådant sätt. Det gäller då den skrift som är framtagen av
              Sveriges ambassadör Eva Zetterberg i Santiago de Chile och där
              också Harald Edelstam nämns. Det är ett av många sätt att ihågkomma
              Harald Edelstam, att manifestera minnet av Harald Edelstam, liksom
              den särskilda förbindelse och det förhållande som finns mellan
              Chile och Sverige.
            </seg>
            <seg n="ad14a4c4">
              Det finns också andra sätt. Ett kan vara att den förening som
              Göran Persson i Simrishamn hänvisat till också tar initiativ.
            </seg>
            <seg n="fa4f6a65">
              När jag läser reservationen framgår det inte exakt vad som önskas
              mer än att man möjligtvis kan slå en signal till Helsingforss
              stad för att höra om något kan göras tillsammans.
            </seg>
            <seg n="3f019390">
              Jag tycker att Harald Edelstam förtjänar att ihågkommas och att
              det finns all anledning att till hans minne visa respekt, exempelvis
              som görs genom nämnda skrift. Men jag är inte, fru talman, säker
              på att det ska göras i form av riksdagsbeslut och då uteslutande
              av den anledningen att halva kulturutskottet för ett antal månader
              sedan var i Chile.
            </seg>
          </u>
          <note n="32ea668a">
            Anf. 119 GÖRAN PERSSON i Simrishamn (s) replik:
          </note>
          <u who="hans_wallmark_0f8eb4_w" xml:id="i-f6b083bdb4864dea-1" n="9b7cf4cb" prev="i-ca708dc7f934683b-1">
            <seg n="fd6708cf">
              Fru talman! Inte heller jag hänger upp mig enbart på utskottets
              besök i Chile, men det är verkligen ett argument. Motionen i fråga
              har tidigare tagits upp. Som jag tidigare nämnt fanns det också
              ett samband med den nyinstiftade stiftelse som Hans Wallmark här
              nämnde om.
            </seg>
            <seg n="fdd212ac">
              Sammantaget borde de här argumenten göra att man på något vis
              kunde ta ett initiativ. Vi har inte sagt att man ska göra si eller
              så. Men att man på något vis tar ett initiativ tycker jag vore
              på sin plats.
            </seg>
          </u>
          <note type="speaker" n="e583d9f0">
            Anf. 120 HANS WALLMARK (m) replik:
          </note>
          <u who="hans_wallmark_0f8eb4_w" xml:id="i-ab2eafaac1555973-2" n="9b7cf4cb">
            <seg n="4d42b64c">
              Fru talman! Jag är en mycket vänlig själ och tycker att man mycket
              väl kan göra saker och ting tillsammans. Jag vill ändå påpeka
              att utgångspunkten i tidigare två inlägg där det redogjordes för
              Harald Edelstam mycket var att halva kulturutskottet varit i Chile.
              Jag tycker att den resan var värdefull jag var ju själv med på
              resan och att det är mycket som har hänt i Chile som varit tragiskt.
              Ett rent historiskt faktum är att det varit våld och övergrepp.
              Kanske har över 3 000 människor dött människor som har förföljts
              och som därefter mördats. Jordbävningen är det senaste exemplet.
            </seg>
            <seg n="60dd502a">
              Men det finns också saker och ting som inger hopp. Man har, fru
              talman, fått en ny president, Sebastian Piñera som företräder
              den borgerliga delen. Det finns skäl för chilenarna att se ett
              visst hopp i det.
            </seg>
            <seg n="6a212f32">
              Jag tycker alltså att man mycket väl kan diskutera de här sakerna.
              Stiftelsen kan vara ett sätt. Men jag tycker ändå, fru talman,
              att det också finns all anledning att uppmärksamma det som redan
              sker, det som Siv Holma i sitt inledningsanförande redogjorde
              för: att man har tagit fram en skrift med hjälp av den svenska
              ambassaden i Chile. Det är ett mycket gott exempel på hur vi på
              olika sätt kan manifestera minnet av Harald Edelstams insatser.
            </seg>
          </u>
          <note type="speaker" n="8830c961">
            Anf. 121 CHRISTER NYLANDER (fp):
          </note>
          <note n="8115f5e1">
            Fru talman! Som tidigare konstaterats finns det många motioner
            från riksdagens ledamöter om kulturfrågor. I detta betänkande
            hanteras femton motioner. I nästa betänkande här i dag behandlas
            sju liknande motioner förenklat uttryckt.
          </note>
          <u who="christer_nylander_70dbbf_w" xml:id="i-3350028ec3ab33a5-0" n="73575cdf">
            <seg n="a6c24f00">
              Detta visar att det bland riksdagens ledamöter finns ett ganska
              stort engagemang i de olika frågorna. Det finns också ett starkt
              engagemang runt om i landet där många jobbar för att lyfta fram
              vårt kulturarv, inte minst för att bidra till bildning och för
              att öka kunskapen om varifrån vi kommer.
            </seg>
            <seg n="37dc6f11">
              Mycket händer både lokalt och regionalt på kulturområdet. I denna
              regionalisering av kulturpolitiken en fråga som nu bereds kommer
              regionerna att få utökade möjligheter att friare använda statliga
              pengar.
            </seg>
            <seg n="67d41700">
              Samtidigt är det viktigt att säga att allt inte kan vara statens
              ansvar. Det kan inte vara så att staten automatiskt ska gå in
              med resurser så fort vi upptäcker någonting eller blir uppmärksammande
              på någonting som anses bra ute i olika delar av landet.
            </seg>
            <seg n="2ef75705">
              Utskottet har tidigare tydligt uttalat en restriktivitet, en
              restriktiv hållning, i den här typen av frågor. Jag tror att vi
              egentligen är överens om att det ska vara på det viset.
            </seg>
            <seg n="0e35e5fe">
              Fru talman! Jag vill citera följande: 10 december 1973 anlände
              den svenske ambassadören i Chile, min fader, Harald Edelstam,
              till Arlanda under stor uppståndelse. Ett vimmel av chilenska
              flyktingar med plakat och blommor och naturligtvis ett stort medieuppbåd.
            </seg>
            <seg n="de118845">
              Harald hade lyckats med konststycket att, som förste svenska
              sändebudet någonsin, bli förklarad persona non grata, eller som
              chilenska UD uttryckte saken: Hans persona grata hade upphört
              att gälla. Så skrev Erik Edelstam, son till den svenska ambassadören
              Harald Edelstam, i en artikel för två år sedan.
            </seg>
            <seg n="e3110aa2">
              Harald Edelstam tillhör, som vi hört tidigare i debatten här,
              de människor i svensk historia som man kommit att under en lång
              tid minnas för deras insatser för humaniteten. Inte bara i Sverige
              kommer vi att minnas honom. Också i andra länder, inte minst i
              Chile, gör man det, vilket utskottsdelegationen kunnat konstatera.
            </seg>
            <seg n="43503b04">
              Det finns all anledning att i svensk politik fortsatt uppmärksamma
              människor som till exempel Edelstam. Det är i de allra värsta
              situationerna, såsom i krig och vid förföljelse och svält, som
              humaniteten sätts på prov. Edelstam var en sådan som klarade det
              provet. Det är viktigt att hålla minnet av det vid liv och att
              vi uppmärksammar människor som på olika sätt jobbar likadant.
            </seg>
            <seg n="9c6973c5">
              Att namnge platser, som konkret föreslås i motionen i fråga,
              är dock inte riksdagens uppdrag. Av det skälet avstyrks motionen.
            </seg>
            <seg n="528336ed">
              Det finns också all anledning att fortsatt uppmärksamma människor
              och minnet av människor som genom åren har gjort andra stora bedrifter
              för mänskligheten. Men lika viktigt är det att också komma ihåg
              mänsklighetens mörka sidor när humaniteten har förlorat. I betänkandet
              slår utskottet fast att det är viktigt att Forum för levande historia
              finns kvar just för nämnda informationsinsatser.
            </seg>
            <seg n="dbd5b0b5">
              Fru talman! I museets undre värld är Sune Jonssons bildrum beläget.
              I en ständigt pågående, och med ojämna mellanrum förnyad, utställning
              visas valda brottstycken av Jonssons stora bildskatt. Så skriver
              Västerbottens museum om sin satsning på att lyfta fram Sune Jonssons
              gärning som dokumentärfotograf. I betänkandet behandlas en motion
              där detta tas upp.
            </seg>
            <seg n="20c9f135">
              I Västerbotten finns en strävan att bidra till att dokumentärfotografering
              lyfts fram. Ett Sune Jonsson-centrum är ett mål för detta arbete.
            </seg>
            <seg n="d658d903">
              Också i en annan motion lyfts fotografiet fram. Det tyder på
              att det finns ett ökat intresse för fotokonsten.
            </seg>
            <seg n="0bacc4f6">
              Utskottet kan konstatera att intentionerna i motionerna på många
              sätt delas av många och att arbete är på gång.
            </seg>
            <seg n="8782357b">
              Göran Persson lyfte i sitt anförande fram Klaverens Hus. Det
              är rimligt att vi bemöter den frågan. Vi fick för ett tag sedan,
              två veckor, tror jag, en utredning I samspel med musiklivet .
              Den utredningen kommer att skickas ut på remiss och behandlas
              på sedvanligt sätt. Utredningen hade träff med Klaverens Hus,
              och därmed är det forumet med i det fortsatta arbetet. På samma
              sätt träffades man i Folkmusikens Hus i Rättvik, som också nämns
              i en motion.
            </seg>
            <seg n="156c235a">
              Det väcks många intressanta förslag i flera av motionerna. Det
              är viktigt med engagemang och viktigt att ta till vara det engagemang
              som finns. Att utskottet avstyrker motionerna betyder inte att
              de inte är värda att uppmärksammas ytterligare.
            </seg>
          </u>
          <note n="fbeab301">
            Fru talman! Jag yrkar bifall till utskottets förslag.
          </note>
          <note n="67245a7c">
            Överläggningen var härmed avslutad.
          </note>
          <note n="0ad0d133">
            16 § Förenklad behandling
          </note>
          <note n="075b4f31">
            Föredrogs
          </note>
          <note n="bfec35d7">
            Tredje vice talmannen konstaterade att ingen talare var anmäld.
          </note>
          <note n="e864fb81">
            17 § Högskolan
          </note>
          <note n="075b4f31">
            Föredrogs
          </note>
          <note type="speaker" n="36e57b2e">
            Anf. 122 MIKAEL DAMBERG (s):
          </note>
          <u who="mikael_damberg_c6a620_w" xml:id="i-0ea15d250c14505d-0" n="71a29169">
            <seg n="26f21ce1">
              Fru talman! Nu debatterar vi utbildningsutskottets betänkande
              nr 13 angående högskolan som innehåller drygt 90 motionsyrkanden
              från den allmänna motionstiden 2009. Vi socialdemokrater står
              naturligtvis bakom alla våra reservationer, men för tids vinnande
              yrkar jag så här inledningsvis bifall till reservationerna 1,
              3 och 16 som är tre av de gemensamma rödgröna reservationerna
              i detta betänkande.
            </seg>
            <seg n="704aa70e">
              Fru talman! Högskoleministern är inte med i dagens debatt, och
              det hade jag inte räknat med heller, eftersom det är en betänkandedebatt.
              Däremot tror jag att många förväntade sig att högskoleministern
              var med i debatten just nu. Jag hade räknat med att fler partier
              skulle delta i denna debatt om högskolan. När man lämnar den här
              salen kan man lugnt konstatera att frågor om högskolans utveckling
              debatteras vilt just nu i högskolesektorn. Jag får samtal var
              och varannan dag från rektorer som undrar vad det är som egentligen
              händer med svensk högskolepolitik. Det är oerhört mycket i luften
              samtidigt, och det finns en väldigt stor oro.
            </seg>
            <seg n="51bde74e">
              Jag skulle vilja börja med en diskussion kring reservation nr
              2 som vi socialdemokrater har angående kvalitetssystemet. Det
              är den frågan som kanske mer än annat upprör känslor just nu.
              Vi har haft debatter tidigare i den här kammaren om huruvida vi
              ska ha ett resursfördelningssystem som bygger på kvalitet, och
              det är vi överens om. Vi var också överens om, trodde jag, i de
              tidigare debatterna om att det var viktigt att högskolesektorn,
              akademin själv, var med och utformade ett sådant resursfördelningssystem.
            </seg>
            <seg n="9cefcf4a">
              Vi har en kvalitetsutvärderingsmyndighet, Högskoleverket, som
              leds av universitetskanslern som ska ha en självständig roll gentemot
              regeringen och som nu är ute och debatterar det kommande förslaget
              från regeringen med minst sagt grova ordalydelser. Man kan verkligen
              fundera över: Vad betydde ordet autonomi och självständiga lärosäten,
              om inte högskolesektorn själv får vara med och diskutera vad som
              är kvalitet i högre utbildning? Vad ska Högskoleverket göra i
              framtiden om det inte längre ska få utvärdera utbildningarnas
              kvalitet? Jag trodde att själva poängen med ett högskoleverk var
              att det skulle utvärdera kvaliteten.
            </seg>
            <seg n="07cb83b9">
              Med tanke på de diskussioner som nu förs i sektorn och den oro
              som finns hade jag nog förväntat mig att de borgerliga partierna
              fanns på plats i kammaren och diskuterade de här frågorna när
              vi har ett betänkande som handlar om högskolefrågorna och det
              finns en reservation som handlar om det framtida kvalitetsutvärderingssystemet.
              Hyggligt rimligt, tycker jag.
            </seg>
            <seg n="66a33a0f">
              Man kan tolka det så att det bara är Moderaterna som ställer
              upp för Alliansen därför att det kanske är jobbigt att diskutera
              det här. Man kanske inte är överens i Alliansen. Det här kanske
              har föranlett långa diskussioner där partierna haft olika uppfattningar
              om i vilket system man ska landa. Jag vet inte. Jag tolkar det
              som att det kan vara på det sättet.
            </seg>
            <seg n="a9afae4f">
              Jag skulle vilja höra lite senare om Moderaternas och Alliansens
              syn på universitetskanslerns uttalanden om kvalitetsutvärderingssystemet.
              Jag läste på Högskolverkets hemsida den 11 mars där universitetskanslern
              skriver att han gärna vill delta i diskussionen. Han skriver så
              här: Ett nytt kvalitetssystem ska införas för att höja kvaliteten
              på utbildningarna inom universitet och högskolor. Vi vet efter
              regeringens presentation av en skiss till det nya kvalitetssystemet
              att resultatet inte betyder att utbildningars kvalitet ska granskas
              och bedömas. I stället ska systemet granska det man kallar resultat.
              Med detta menar man hur bra studenterna lyckas med sina självständiga
              arbeten, ett resultatmått som motsvarar en mycket begränsad del
              av utbildningarna och som för många professionsutbildningar, till
              exempel vård- och lärarutbildningar, inte alls speglar de professionskunskaper
              som behövs för att i framtiden verkligen kunna utöva sitt yrke.
              Utbildningarnas helhet, innehåll, nivå, progression och hur studenterna
              examineras ska över huvud taget inte granskas i det nya systemet.
            </seg>
            <seg n="fb2752a9">
              Han fortsätter med att skriva: Att föreslå ett kvalitetssystem
              där staten avsäger sig all insyn i verksamhet som kostar skattebetalarna
              20 miljarder om året med hänvisning till lärosätenas autonomi
              och att det bara är resultaten som räknas är inte seriöst.
            </seg>
            <seg n="c4d996b6">
              Han går vidare med att säga: Min bedömning är också att det är
              högst tveksamt om ett svenskt kvalitetsutvärderingssystem som
              styrs i detalj av departementet på det här sättet kommer att godkännas
              av ENQA och EQR, de europeiska kvalitetsregistren.
            </seg>
            <seg n="3f294c4a">
              Det är en ganska allvarlig situation när vi har ett högskoleverk
              som säger att det förslag som regeringen avser att presentera
              kanske inte ens möter de europeiska standarder som ska finnas
              för ett kvalitetsutvärderingssystem.
            </seg>
            <seg n="5b1c305f">
              Därför tyckte jag att det hade varit intressant med en diskussion
              med alla Alliansens partier om de här frågorna.
            </seg>
            <seg n="63519fde">
              Avslutningsvis vill jag säga att det här betänkandet är mycket
              bredare än så. Det finns en rödgrön samsyn om att det behövs en
              nystart för högskolepolitiken. Sverige ska vara en ledande forsknings-
              och kunskapsnation. Vi behöver en ordentlig kvalitetssatsning
              på 400 miljoner kronor om året för att höja utbildningarnas kvalitet,
              framför allt inom humanistiska och samhällsvetenskapliga utbildningar,
              där vi vet att andelen lärarledd tid är väldigt liten och att
              utbytet mellan student och universitetslärare är för litet.
            </seg>
            <seg n="2079b80e">
              Vi är överens om att det behövs en nystart för att bredda rekryteringen.
              Den här regeringen har inte gjort någonting, snarare hindrat människor
              från att komma in i högre utbildning. Vi vill till exempel, och
              det tas upp i betänkandet, återinföra någon form av 25:4-regel
              som gör det möjligt för folk med arbetslivserfarenhet att studera
              vidare.
            </seg>
            <seg n="cc41553f">
              Vi är överens om att fler unga människor ska ha möjlighet att
              förverkliga sin utbildningsdröm. Vi kan se i statistiken att andelen
              unga människor som går vidare till högre utbildning minskar i
              Sverige, trots att arbetslösheten bland ungdomar är explosionsartat
              hög. Det är inte smart resursutnyttjande.
            </seg>
            <seg n="03adfddf">
              Vi är överens om att man behöver satsa mer på karriärcentrum
              på universitet och högskolor och praktik för att göra det lättare
              för unga människor i högskolan att få jobb, något som Svenskt
              Näringsliv diskuterade och presenterade en rapport om i går. Det
              visar sig att vissa universitet inte länkar sin utbildning tillräckligt
              mycket till arbetslivet efteråt.
            </seg>
            <seg n="eae89520">
              Det finns en lång rad områden där vi behöver en nystart i högskolepolitiken.
              Tyvärr verkar det inte som att den borgerliga regeringen förmår
              att göra det. Det är tur att det bara är sex månader kvar till
              valet.
            </seg>
            <seg n="bbd4eeb3">
              Det finns en tydlig skiljelinje, tycker jag, mellan min syn på
              utbildningspolitik och Alliansens. Vi vill ge fler människor möjlighet
              att förverkliga sina utbildningsdrömmar. Vi vill göra ett ordentligt
              kvalitetslyft. Vi vill att universitet och högskolor runt om i
              landet ska vara viktiga tillväxtmotorer för att både lyfta utbildningsnivån
              och skapa fler jobb i hela landet. Och till de unga studenter
              som investerar flera år av sitt liv i högre utbildning säger vi:
              Vi vill se er och hjälpa er att få nya chanser att få jobb efter
              en högskoleutbildning.
            </seg>
            <seg n="e617ef99">
              Jag tror att det här är en riktig politik för Sverige. Synd bara
              att Alliansen inte vill delta i den diskussionen fullt ut här
              i dag.
            </seg>
          </u>
          <note type="speaker" n="0ad235be">
            Anf. 123 LAGE RAHM (mp):
          </note>
          <u who="lage_rahm_169846_w" xml:id="i-81e47ce8942014cb-0" n="9e3c18f3">
            <seg n="926e8ef1">
              Fru talman! Vi debatterar högskolan här i dag. Högskolan är en
              oerhört viktig del i ett samhälle, inte minst i det svenska samhället.
              Där bedrivs forskning och utbildning, och högskolan har en roll
              att verka i det omgivande samhället och sprida kunskap och delta
              i debatter. Med tanke på hur viktigt det här området är tycker
              jag att det är tråkigt att det är så få från regeringspartierna
              här. Jag hoppas att vi ändå kan få en debatt om och svar på ett
              antal viktiga frågor.
            </seg>
            <seg n="afe27634">
              Vi rödgröna anser att kvaliteten i utbildningen är oerhört viktig
              och att den inte är tillräcklig i dag. Vi menar att det behövs
              åtminstone 400 miljoner kronor till, som vi har i våra budgetförslag,
              för att öka kvaliteten, som också Mikael Damberg nämnde tidigare.
              Vi ser att det behövs framför allt inom humaniora och liknande
              områden.
            </seg>
            <seg n="4a311583">
              Vi ser också att det finns ett behov av fler platser. Sverige
              ska vara ett samhälle där en stor andel av befolkningen går på
              högskolan. Högskolan är till för hela samhället, och det är oerhört
              viktigt att det märks. En viktig fråga är då breddad rekrytering,
              som det pratas väldigt mycket om och som jag uppfattar att även
              regeringspartierna pratar om, men det händer oerhört lite. 25:4-regeln,
              som Mikael Damberg nämnde här tidigare, har tagits bort. Det är
              möjligtvis så att det inte var det absolut bästa förslaget i världen,
              men då återstår frågan vad som är ett bättre alternativ. Det har
              inte kommit något förslag på området. Över huvud taget verkar
              det vara ett enormt ointresse för breddad rekrytering från regeringen.
            </seg>
            <seg n="a4b3ab17">
              En annan fråga som handlar om breddad rekrytering är rädslan
              hos många som inte har en vana att ta lån när man ska gå på högskolan.
              Det är viktigt då att lånen inte är för höga. Men den lilla höjning
              av studiemedlet som regeringen gör är nästan uteslutande på lånedelen,
              vilket riskerar att ytterligare späda på den snedrekrytering till
              högskolan som finns.
            </seg>
            <seg n="6471957c">
              I dag kom en proposition från regeringen som handlar om studiestöd
              efter Studiesociala kommitténs förslag. Vi kommer att debattera
              den här i riksdagen, så jag ska inte gå in på den så mycket. Men
              jag kan konstatera att det är mycket som fattas där. Bland annat
              fattas en diskussion om genomströmning och kvalitet i högskolan
              som är en oerhört viktig del, att människor som påbörjar en utbildning
              också har en möjlighet att avsluta den på ett vettigt sätt, att
              kvaliteten i utbildningen är bra och att studenterna har möjligheter
              att tillgodogöra sig utbildningarna. I stället hittar vi förslag
              och det här är ändå ett bra förslag som att man från och med 31:a
              dagen ska få fortsätta att vara hemma med sjukt barn om man har
              varit hemma med sjukt barn i 30 dagar. Jag tror att det är ganska
              få som är hemma med ett sjukt barn 30 dagar i rad, men det är
              likväl ett bra förslag.
            </seg>
            <seg n="3219089d">
              Vi borde också se en satsning på studenthälsovården. Vi skriver
              i en reservation att det behövs, men i den proposition som skulle
              kunna beröra det finns det inte med över huvud taget. Då är frågan:
              När kommer frågan upp? Är det inte rimligt att det görs någonting
              för att förbättra hälsosituationen bland landets studenter? Och
              är det inte rimligt att det sker en högskolepedagogisk utveckling?
              Vi, s, v och mp, har en gemensam reservation om det och menar
              att det är en fråga som universiteten måste få stöd för. De måste
              inte få styrning, men de måste få stöd till utveckling. Ju större
              grupper som går på högskolan, desto mer medveten måste man vara
              om att om man vill ha en breddad rekrytering måste man ha lärare
              på högskolan som vet hur de ska ta emot studenter där, att de
              inte bara kan sina ämnen. Det är oerhört viktigt att de kan sina
              ämnen och givetvis det viktigaste, men det är också viktigt att
              de kan detta. Det kan många också, men potentialen är väldigt
              stor. Det är tråkigt att regeringen inte verkar göra någonting.
            </seg>
            <seg n="a479df5e">
              Högskolan borde alltså vara till för hela samhället och inte
              till för att Folkpartiet och regeringen ska få möjlighet att detaljstyra.
            </seg>
            <seg n="18726a73">
              Jag vill läsa upp vad universitetskanslern i en artikel i Sveriges
              Universitetslärarförbunds tidning skriver om kvalitetssatsningen,
              som också Mikael Damberg talade om. Han säger så här: De föreslagna
              reformerna kommer inte att minska det statliga inflytandet över
              lärosätena. Snarare kommer det att göra statssekreteraren, alltså
              folkpartisten, till universitetsdirektör för hela Sverige. Det
              är alltså universitetskanslern som skriver det här och som är
              den högste ansvarige för Högskoleverket, kvalitetsgranskningarna
              och den sektorn. Även om alla rektorer inte är lika hårda, finns
              det en betydlig kritik också i den övriga sektorn.
            </seg>
            <seg n="8b3a701e">
              Frågan är: Hur ser regeringen på frågorna om detaljstyrning och
              kvalitet? Varför inriktar man sig på att detaljstyra och gör väldigt
              lite för att öka kvaliteten? Det man gör för att öka kvaliteten,
              som man har nämnt här, är att införa avgifter för utländska studenter.
              Hur det kommer att öka kvaliteten övergår mitt förstånd när man
              samtidigt drar in de pengar i budgeten som universiteten förväntas
              få. Samtidigt kommer det, och det erkänner regeringen, att minska
              antalet utländska studenter som, och det säger regeringen också,
              är en bra sak för kvaliteten.
            </seg>
            <seg n="4d557740">
              Vad händer då i allt detta med den akademiska friheten? Det är
              rimligt att den inte bara finns i ord utan också finns på riktigt.
              Även om inte regeringen ser det som en oerhört viktig del i ett
              öppet samhälle att ha en akademisk frihet, undrar jag om man inte
              åtminstone kunde se att det är viktigt för kvaliteten i utbildningen
              och kvaliteten i forskningen. Det är inte en framgångsfaktor att
              från regeringshåll styra de områdena.
            </seg>
            <seg n="254967b5">
              Till sist lite om kvalitetssystemet. Jag återger igen ur artikeln
              av universitetskansler Anders Flodström: Departementet har lekt
              högskoleverk och tagit fram ett amatörmässigt förslag som går
              emot det förslag till kvalitetsreform som är förankrat hos sektorn.
            </seg>
            <seg n="97d79693">
              Vad är detta? Om man pratar om ett kvalitetssystem är det väl
              rimligt att framtagandet av kvalitetssystemet har någon sorts
              kvalitet. Och när de som är experter benämner förslaget som amatörmässigt
              undrar man ju. Han menar dessutom att departementets agerande
              är amatöristiskt och lekmannamässigt. Vad är det här?
            </seg>
            <seg n="6acbcb37">
              Det är alltså kvalitetsutvärderingen av Sveriges högskolor och
              universitet som man tar fram på det här sättet. Var är rimligheten
              i detta? Hur ser regeringen egentligen på högskolefrågorna? Om
              man inte har några egna bra förslag kunde man åtminstone bifalla
              några av våra förslag på kvalitetsområdet som har funnits i kammaren
              och som finns i dag. Men så är inte fallet.
            </seg>
            <seg n="069e3998">
              Jag hoppas att vi kan få åtminstone några svar på frågorna om
              hur regeringen ser på kvalitet och vad regeringen egentligen sysslar
              med när det gäller kvalitet i utbildningen i dag. Det hade varit
              välgörande.
            </seg>
            <seg n="8ffaefa3">
              En annan fråga som vi har ställt tidigare i kammaren men som
              regeringen inte verkar har gjort något åt och som jag verkligen
              undrar över är varför modersmålsundervisningen särbehandlas. Vid
              antagningen till högskolan premieras man ju för moderna språk.
              Det finns en möjlighet att få extrapoäng för det för att lättare
              komma in. Men om man har läst samma språk som modersmål premieras
              man inte, fast man kanske har minst lika goda kunskaper.
            </seg>
            <seg n="1a6de28f">
              Då frågar man sig om syftet med det här premierandet är att man
              ska ha goda kunskaper i ämnet för att man ska komma in. Det kunde
              vara någorlunda vällovligt. Eller är syftet att de som har läst
              ett specifikt språk och inte är invandrare ska få bonus? Av någon
              outgrundlig anledning väljer man ut just den gruppen. Jag skulle
              vilja veta varför regeringen framhärdar i det.
            </seg>
            <seg n="a5fc84cd">
              Det finns många reservationer i det här betänkandet, men för
              tids vinnande vill jag yrka bifall bara till reservationerna 1,
              3 och 16. Vi i Miljöpartiet står givetvis bakom samtliga av våra
              reservationer.
            </seg>
          </u>
          <note type="speaker" n="feddfe94">
            Anf. 124 BETTY MALMBERG (m):
          </note>
          <u who="betty_malmberg_535b1e_w" xml:id="i-e55cc6da4473cd93-0" n="dd5abb97">
            <seg n="b789398f">
              Fru talman! Det är ju ett motionsbetänkande vi diskuterar. Mycket
              av vad de tidigare talarna har tagit upp rör propositioner, alltså
              förslag, som kommer att komma inom en snar framtid. Jag får be
              er att ge er till tåls till dess att vi har texterna framme och
              vi faktiskt kan veta vad de innehåller. Ni går på hörsägen. Ni
              läser. Men vi vet faktiskt inte vad det står.
            </seg>
            <seg n="a39742a6">
              Ni raljerar över att jag står som ensam företrädare för Alliansen.
              Men vi noterar att även ni saknar representanter. Varför vi gjorde
              den här bedömningen är just för att det är ett motionsbetänkande,
              vi diskuterade snarlika frågor alldeles nyligen, och vi kommer
              att få utveckla dessa frågor i samband med att propositionerna
              behandlas.
            </seg>
            <seg n="5cbc4402">
              Fru talman! I måndags startade ansökningsomgången för dem som
              tänker börja plugga på universitet och högskolor i höst. Senast
              den 15 april ska den intresserade ha anmält vilket program eller
              vilka kurser som lockar till studiebänken. Det är naturligtvis
              en spännande tid för alla som söker. Vissa kommer att få sina
              förstahandsval infriade, medan andra kommer att bli besvikna för
              att de inte kom in på den önskade utbildningen.
            </seg>
            <seg n="1abe338d">
              Det är också en tid när många fattar ett viktigt beslut för sin
              men även för Sveriges framtid, eftersom högskolestudier är en
              investering såväl för den enskilde som för samhället.
            </seg>
            <seg n="cbdf35aa">
              Med tanke på arbetsmarknaden och de stora ungdomskullarna beslöt
              Alliansen att öka på antalet högskoleplatser tillfälligt för de
              närmaste åren. Ökningen skedde i dialog med lärosätena, där universitet
              och högskolor som sade sig kunna bibehålla kvaliteten också fick
              tilldelning av extra platser.
            </seg>
            <seg n="b8cae072">
              Att vänsterkartellen sedan vill späda på med ytterligare 2 500
              platser är bara väntat. Bygg ut och bygg till har alltid varit
              mantrat, detta oavsett vilket behov som finns och vilka effekter
              det har fått för kvaliteten. Det är inte seriöst.
            </seg>
            <seg n="40eeee24">
              I samband med årets ansökningsomgång skärps kraven för grundläggande
              behörighet. Nu kommer det att krävas godkänt i svenska, engelska
              och matematik. Det kan tyckas självklart, men hittills har det
              inte varit så, och dess värre är det en välbehövlig skärpning
              som nu kommer till stånd. Det visar inte minst den rapport som
              Högskoleverket presenterade i juni i fjol. Där hade universitetslärare
              tillfrågats om nya studenters kunskapsnivå. Man har ju länge talat
              om och varnat för en gymnasifiering av högskolan, och det bekräftas
              i den här studien.
            </seg>
            <seg n="b71cb6f8">
              En majoritet av lärarna hävdar nämligen att studenternas förkunskaper
              har förändrats under senare år, ofta till det sämre. Lärarna ansåg
              att dagens studenter har svårare än gårdagens att uttrycka sig
              skriftligt, att de är svagare i matematik, har för ytliga kunskaper
              i engelska samt att motivationen och ambitionerna brister. Dessutom
              menade lärarna att många studenter kräver alltför mycket hjälp
              och service och inte tar ansvar för sina studier.
            </seg>
            <seg n="fb62e0dd">
              Men det fanns tack och lov en plussida också. I de sammanhangen
              lyfter man upp att studenterna i dag är duktigare på att tala
              inför andra, att samarbeta och att använda datorer.
            </seg>
            <seg n="4b0b8ce5">
              Universitetskanslern har varit mycket i ropet i dag. Faktum är
              att han faktiskt var bekymrad över resultatet i den här rapporten,
              och när han kommenterade den såg han flera orsaker till den uppkomna
              situationen. Däribland fanns just låga förkunskaper men också
              den bristande konkurrensen till olika utbildningar. Då krävs det
              ju generellt lägre betyg för att komma in. Detta är en konsekvens
              av att antalet platser har byggts ut i en väldigt snabb hastighet.
            </seg>
            <seg n="a9ed31e5">
              Universitetskanslern menade att universitet och högskolor därför
              står inför stora utmaningar. För det första handlar det om att
              studenter med goda förkunskaper fortfarande måste bli utmanade
              för att klara sina studier. För det andra måste högskolorna jobba
              för att lyfta upp en grupp studenter från en lägre kunskapsnivå
              till en fullgod akademisk nivå. För det tredje gäller det att
              få universitet och högskolor att hålla kvar sina krav på kvalitet
              så att man inte sänker ribban för att studenterna ska bli godkända.
            </seg>
            <seg n="d332574a">
              Det här är viktiga ord, och det är ett hårt arbete som väntar.
            </seg>
            <seg n="14865a27">
              Vi i Alliansen är redo. Vi har dessutom aviserat att vi kommer
              att ytterligare skärpa kraven på förkunskaper, för när den nya
              gymnasieskolan genomförs höjs ribban ett snäpp till. Visst kan
              det innebära att vissa inte kommer att klara behörighetskraven,
              men vi tycker att det är en sjystare filosofi än att lura in studenter
              som får slösa tid och pengar på utbildningar som de kanske inte
              har förkunskaper och förmågan att klara.
            </seg>
            <seg n="5304d416">
              Jag är ganska säker på att vänsterkartellen inte kommer att hålla
              med oss, men enligt vår uppfattning håller det inte att som dem
              bara slentrianmässigt ropa på fler platser och återställare. Trots
              att många rapporter har presenterats det senaste decenniet om
              att resultaten i vårt utbildningssystem sjunker har inget hänt.
              I stället har man ifrågasatt rapporteringen, och Miljöpartiet
              skriver till och med i sin budgetmotion att Alliansen har fel
              fokus i sin utbildningspolitik. Det kanske inte förvånar, men
              de fortsätter och menar att det är feltolkningar, avsiktliga eller
              inte, av internationella jämförande undersökningar som har legat
              till grund för vår politik.
            </seg>
            <seg n="e1698503">
              Det är inte sjyst eller seriöst att uttrycka sig på ett sådant
              sätt. De rapporter som har presenterats borde ha fått vem som
              helst att börja tänka om och att utvärdera vad som faktiskt måste
              göras för att få våra unga att klättra på kunskapsstegen. Men
              det vill inte vänsterkartellen ta till sig, utan det är more of
              the same som gäller.
            </seg>
            <seg n="7e3a6cf3">
              När den förre utbildningsministern Leif Pagrotsky talade inför
              Malmöstudenter i förra veckan tyckte han att Socialdemokraterna
              hade varit alltför passiva i den utbildningspolitiska debatten
              under senare år. Men det är inte vi i Alliansen. Vi har inte varit
              passiva vare sig i debatterna här eller i arbetet för ett bättre
              kunskapsresultat åt alla.
            </seg>
            <seg n="543597b9">
              Vi arbetar målmedvetet och systematiskt för att eleverna ska
              nå bättre kunskapsresultat, alltifrån skolans första år, genom
              gymnasiet och in på universitet och högskola eller yrkeshögskola.
              Vi är övertygade om att det är det som är den rätta medicinen
              för att Sverige ska kunna bli den kunskapsnation som det så ofta
              talas om. Men så har vi också skjutit till resurser mycket resurser.
            </seg>
            <seg n="3ad65757">
              Förra året beskrivs faktiskt av flera lärosäten som ett rekordår
              när de hade fler studenter än någonsin och ökade forskningsintäkter.
              De ekonomiska resultaten är rekordstora, och de flesta lärosäten
              rustar nu sin konkurrenskraft ytterligare inför framtiden. Det
              handlar om en angenäm situation där man ska rekrytera nya lärare
              och forskare som ska kunna bidra till en höjd kvalitet i grundutbildning
              och forskning. Det tycker jag blir en spännande utveckling att
              följa.
            </seg>
            <seg n="56f073e0">
              Anställningsbarhet är en annan viktig fråga inte minst i dessa
              tider då det finns ont om jobb. Man har nämnt frågan här från
              vänsterkartellen. Där delar vi er bild av att det är viktigt att
              komma till rätta med problematiken. Det är också någonting som
              vi lyfter fram. Det handlar om att i regleringsbrev och på olika
              sätt sätta fokus på frågan om bättre anställningsbarhet.
            </seg>
            <seg n="26bdf58a">
              Jag vill också påminna om att högskolorna själva har möjligheten
              att öka på praktikinnehåll. Ett besök från Kristianstad högskola
              är väldigt intressant, eftersom det är exakt vad de har gjort.
            </seg>
            <seg n="ec50c4b0">
              Fru talman! Ansökningstiden för högskolor går ut den 15 april.
              Jag hoppas att det är många som kommer att ta chansen att förkovra
              sig själva antingen genom att plugga enstaka kurser eller hela
              utbildningsprogram. På så sätt blir de bärare av ny och bättre
              kompetens till arbetslivet, och på så sätt hjälper de att stärka
              Sverige som kunskapsnation.
            </seg>
          </u>
          <note n="7facb0c3">
            Fru talman! Jag yrkar bifall till förslaget i betänkandet och
            avslag på motionerna.
          </note>
          <note type="speaker" n="132bd633">
            Anf. 125 MIKAEL DAMBERG (s) replik:
          </note>
          <u who="mikael_damberg_c6a620_w" xml:id="i-0ea15d250c14505d-1" n="71a29169">
            <seg n="d9aab8cc">
              Fru talman! Vi diskuterar ett betänkande med ett antal reservationer.
              En av dem, reservation 2, handlar om kvalitetssystemet. Jag tycker
              att det är rimligt när vi har en reservation om det framtida kvalitetssystemet
              kan diskutera kvalitetssystemet. Det vore jättemärkligt om vi
              inte kunde ha en sådan debatt här i dag.
            </seg>
            <seg n="444a565e">
              Jag blir lite fundersam. I reservationen skriver vi socialdemokrater:
              För att en kvalitetsbaserad resursfördelning ska fungera måste
              kriterierna tas fram i nära dialog med landets lärosäten. Jag
              har en enkel fråga: Delar Betty Malmberg den analysen? Bör det
              vara på det sättet att sektorn är med och tar fram kriterierna
              för ett framtida kvalitetssystem? Det är en ganska enkel fråga.
            </seg>
            <seg n="d0bdbc2c">
              Den andra frågan är: Har Högskoleverket helt fel i sin analys?
              Det är nu ute och presenterar både på hemsidan och i andra sammanhang
              att regeringens förslag är amatörmässigt. Det är illa framtaget,
              och det riskerar att vi inte kommer att möta de europeiska standarderna
              för kvalitetsgranskning. Det är ganska allvarliga frågor för både
              studenter och högskolor framöver huruvida det blir så eller inte.
            </seg>
            <seg n="417673de">
              Om man inte lyssnar på Högskoleverket, den egna expertmyndigheten
              för kvalitetsutvärdering, kan man lyssna på SFS och Sulf. Man
              skriver så här: Departementets förslag är olämpligt, olyckligt,
              otydligt och delvis obegripligt. Det är en annan sammanfattning
              av regeringens politik på det här området.
            </seg>
            <seg n="fecacf3e">
              Min fråga till Betty Malmberg är: Vad tycker regeringen egentligen
              om Högskoleverkets kritik på den här punkten? Borde det inte vara
              så att man utformar ett kvalitetssystem i nära dialog med sektorn?
              Vad är annars ordet autonomi värt?
            </seg>
          </u>
          <note type="speaker" n="ff13d1bb">
            Anf. 126 BETTY MALMBERG (m) replik:
          </note>
          <u who="betty_malmberg_535b1e_w" xml:id="i-e55cc6da4473cd93-1" n="dd5abb97">
            <seg n="24a03bd1">
              Fru talman! Självklart är en nära dialog med avnämarna alltid
              viktig. Jag tror att vi kommer att få klarhet i hur dialogen har
              skötts när propositionen kommer på bordet. Just nu diskuteras
              någonting där vi inte vet hur slutresultatet ser ut. Det är anständigt
              att vi alla har samma information när vi för den diskussionen.
            </seg>
            <seg n="d14fe166">
              Kvalitetssystemen är viktiga. Det gick en gång som ett uppdrag
              till Högskoleverket att lämna fram ett förslag. Jag tycker att
              vi avvaktar tills propositionen kommer, vilket förhoppningsvis
              sker om bara några dagar.
            </seg>
            <seg n="701d30e8">
              Jag skulle vilja ställa en fråga till Mikael Damberg. Ni har
              ett särskilt yttrande där ni åter tar upp frågan om högskolors
              möjlighet till universitetsstatus. Det är en frågeställning som
              ni själva drog i långbänk under många år.
            </seg>
            <seg n="668341f3">
              Dessa högskolor skickade in sina ansökningar, och de förnyade
              sina ansökningar. Det var många som hade lämnat in sin första
              ansökan sex år innan vi beslutade: Just nu vill vi inte hålla
              er på halster. Vi tycker att det är rimligt att ni får ett besked.
              Vi uttryckte också i det att vi inte stänger någon dörr för framtiden.
            </seg>
            <seg n="aaed08e1">
              Jag vill höra en reaktion på det Flodström uttrycker. Hyser Socialdemokraterna
              någon oro för förkunskapskraven, som jag refererade till i mitt
              anförande? Kommer ni att sänka förkunskapskraven i era gemensamma
              förslag så att ni går tillbaka och gör en återställare à la Alla
              ska med?
            </seg>
          </u>
          <note type="speaker" n="4d5037ff">
            Anf. 127 MIKAEL DAMBERG (s) replik:
          </note>
          <u who="mikael_damberg_c6a620_w" xml:id="i-0ea15d250c14505d-2" n="71a29169">
            <seg n="d9889c95">
              Fru talman! Det är intressant att Betty Malmberg inte verkar
              veta vad regeringen kommer att lägga fram för förslag och inte
              ens kan ha synpunkter på processen för hur förslagen tas fram,
              eftersom som det är vad vi diskuterar.
            </seg>
            <seg n="fcea2b54">
              Vi diskuterar huruvida vi ska ha en process där sektorn ska vara
              delaktig i framtagandet av de kvalitetskriterier som ska gälla.
              Betty Malmberg säger att det ska vara så. Vi har nu haft en process
              där universitet och högskolor och Högskoleverket tillsammans har
              jobbat fram ett kvalitetsutvärderingssystem som departementet
              uppenbarligen kommer att frångå.
            </seg>
            <seg n="fc43513f">
              Var det viktigt med dialogen och att man var överens borde väl
              det gälla. Det är uppenbart att det inte gör det. Sedan hoppas
              jag att Betty Malmberg vet vilket förslag som regeringen kommer
              att lägga fram om detta. Ni behöver inte berätta det för mig.
              Men ni kan i varje fall kommentera den kritik som väcks mot att
              man frångår det förslag som sektorn har jobbat fram.
            </seg>
            <seg n="b88f5588">
              Det är en större fråga än huruvida regeringen har rätt att lägga
              fram vilket förslag man vill. Regeringen får alltid lägga fram
              de förslag man vill. Problemet är att vi har en regering som vill
              ha självständiga lärosäten och autonomi. I den fråga som är viktigast
              för universitet och högskolor känner nu sektorn att regeringen
              inte lyssnar på den.
            </seg>
            <seg n="ad36fca1">
              Det handlar om kvaliteten i utbildningarna. Det blir lite innehållslöst.
              Det är inte bara Högskoleverket som säger det och många universitet
              och högskolor, utan det är Sulf och SFS. Vilken roll har regeringen
              till högskolesektorn? Det är första gången på 15 år som Högskoleverket
              inte får vara med och styra utformningen av landets utvärderingssystem.
              Det är en stor fråga.
            </seg>
            <seg n="55228edc">
              Hur ser regeringen på autonomi och lärosätenas självständighet,
              och framför allt på Högskoleverkets oberoende, granskande roll?
            </seg>
          </u>
          <note type="speaker" n="f2267137">
            Anf. 128 BETTY MALMBERG (m) replik:
          </note>
          <u who="betty_malmberg_535b1e_w" xml:id="i-e55cc6da4473cd93-2" n="dd5abb97">
            <seg n="89234c45">
              Fru talman! Jag kan inte kommentera mer. Jag får upprepa att
              jag tycker att vi ska avvakta tills vi har propositionen på bordet.
              Vi kommer då att kunna ta diskussionen och debatten, och då sitter
              vi inne med samma information. Vi kommer också att få veta på
              vilket sätt detta har kommunicerats. Vi får avvakta.
            </seg>
            <seg n="efae754f">
              Då det gäller autonomin är det samma sak där. Vi har tre stora
              propositioner som kommer till riksdagens bord inom kort. Det gäller
              kvaliteten, autonomin och avgifter för studenter från tredjeland.
              Det är också därför som motionsbetänkandet blir märkligt att debattera
              just nu, eftersom stoppdatum för propositionerna är den 23 mars.
            </seg>
            <seg n="d5b1add4">
              Jag noterar att jag inte fick något svar på mina frågor. Jag
              tycker att det är olyckligt. Jag skulle verkligen önska att man
              internt i olika partier diskuterar hur vi ska kunna gå framåt.
              Menar vi allvar från alla våra sidor, och framför allt från den
              rödgröna sidan som många gånger står på barrikaden och säger att
              vi ska ha den fina forsknings- och kunskapsnation som vi alla
              vill ha, måste vi också vara beredda att ompröva den politik som
              lett oss dithän vi är i dag.
            </seg>
            <seg n="8320603f">
              Vi är beredda att ompröva och har omprövat. Vi vill hävda att
              genom den stora satsning som vi gör alltifrån årskurs 1 på lågstadiet
              hela vägen upp till den stora forskningspropositionen och vad
              den innehöll gör vi en stor satsning och en stor förstärkning
              för att få ett framgångsrikt Sverige.
            </seg>
          </u>
          <note type="speaker" n="8449e16f">
            Anf. 129 LAGE RAHM (mp) replik:
          </note>
          <u who="lage_rahm_169846_w" xml:id="i-81e47ce8942014cb-1" n="9e3c18f3">
            <seg n="785db06f">
              Fru talman! Betty Malmberg talade en hel del om kvalitet men
              verkade helt ignorera Högskoleverkets kritik mot regeringens amatörism
              och lekmannamässighet.
            </seg>
            <seg n="589a3bf7">
              Det är väl ändå inte rimligt att ignorera en sådan sak! Och det
              är väl rimligt att regeringen faktiskt har bra processer i framtagandet
              av frågor som berörs i det här betänkandet. Sedan kan man som
              Betty Malmberg ha synpunkter på när vi debatterar det här betänkandet,
              men då är det väl rimligt att Betty Malmberg tar upp de synpunkterna
              med dem som har lagt schemat för planeringen. Jag kan förstå att
              de som har lagt schemat för planeringen har haft svårt att göra
              det, för regeringen verkar inte kunna presentera någon av sina
              propositioner på det här området på den utsatta tiden. Då kan
              det vara svårt att göra en planering.
            </seg>
            <seg n="8dfcf81b">
              Om man nu pratar, som Betty Malmberg gör, om att skärpa kraven
              tycker jag att man också bör prata om hur människor ska kunna
              nå upp till de här skärpta kraven. Jag tycker att huvudpoängen
              med en bra kvalitet och att människor ska kunna utvecklas inom
              utbildningsväsendet är just att de ska kunna utvecklas och få
              bra kunskaper. Det är väl strunt samma vilka krav man har om människor
              inte når upp till dem! Det viktigaste är att se till att studenter
              och barn får möjlighet att nå så långt som de kan utifrån sina
              förutsättningar.
            </seg>
            <seg n="0bb79141">
              Det är väldigt mycket snack om krav och väldigt lite snack om
              hur man faktiskt når dit. Den pedagogiska utvecklingen pratar
              regeringen ganska lite om. Betty Malmberg sade att regeringen
              är redo att göra någonting. Varför har man inte gjort någonting
              redan?
            </seg>
          </u>
          <note type="speaker" n="db94cdf2">
            Anf. 130 BETTY MALMBERG (m) replik:
          </note>
          <u who="betty_malmberg_535b1e_w" xml:id="i-e55cc6da4473cd93-3" n="dd5abb97">
            <seg n="46ade7e7">
              Fru talman! Med risk att vara envis som en åsna får jag upprepa
              att jag tycker att det är anständigt att kvalitetspropositionen
              ligger på bordet innan vi diskuterar den. Däremot har hela vårt
              arbete varit genomsyrat av målet att höja kvaliteten när det gäller
              grundskola och gymnasium, högskola och forskning. Därför tycker
              jag ändå att jag har fullt fog att stå upp och prata för de kvalitetssatsningar
              som vi gör.
            </seg>
            <seg n="54966828">
              Jag tycker också att det är intressant att vi ändå tar den här
              debatten nu. Kanske tidsplaneringen hade kunnat vara bättre, men
              det är viktigt att vi debatterar frågan, Lage Rahm.
            </seg>
            <seg n="6cfad665">
              Vi har full respekt för riksdagsledamöterna som har skrivit motioner
              och lagt ned full möda på det, och det är viktigt att faktiskt
              ge dem det erkännandet att vi debatterar detta. Det är därför
              som jag har försökt att hålla mig lite just till de frågeställningarna.
            </seg>
            <seg n="6e9dde2f">
              Lage Rahm tycks vara lite överens med mig i alla fall om att
              det kanske inte är helt fel att de här skärpta kraven finns. Du
              får gärna rätta mig.
            </seg>
            <seg n="9718e4dc">
              Lage Rahm undrar hur vi ska nå de skärpta kraven. Det är därför
              som jag också med en dåres envishet pratar om de insatser som
              vi faktiskt har gjort redan i grundskolan. Det är självklart vi
              ska ju inte bara bygga höga murar för att vi inte vill släppa
              in folk till högskolorna, utan vi måste upprätthålla nivåer, precis
              som universitetskanslern säger, som gör att vi sedan kan hålla
              oss väl framme i internationella jämförelser.
            </seg>
            <seg n="6f720f19">
              Hur vi ska nå de skärpta kraven handlar om de tusen kronorna
              extra per lågstadieelev när det gäller att läsa, räkna och skriva.
              Det handlar om lärarlyft och sfi-lyft. Det handlar om nationella
              prov och betyg, som jag vet att Miljöpartiet inte tycker om.
            </seg>
          </u>
          <note type="speaker" n="5c572c0f">
            Anf. 131 LAGE RAHM (mp) replik:
          </note>
          <u who="lage_rahm_169846_w" xml:id="i-81e47ce8942014cb-2" n="9e3c18f3">
            <seg n="6dbbb8f0">
              Fru talman! Betty Malmberg verkar vara mer intresserad av att
              upprätthålla nivåer i internationella jämförelser än att de här
              nivåerna ska utgöras av människor som faktiskt har lärt sig någonting.
              Det tycker jag är talande.
            </seg>
            <seg n="5aa77ab0">
              När det gäller respekt för riksdagsledamöterna är jag inte emot
              att vi debatterar det här. Jag säger just att vi ska debattera
              det här betänkandet och att jag tycker att det är bra att vi gör
              det i dag. Faktum är att en majoritet av reservationerna i betänkandet,
              åtminstone väldigt många av dem, har sin bakgrund i en motion
              som jag är huvudförfattare till. Så när Betty Malmberg pratar
              om riksdagsledamöterna är det i ganska stor utsträckning mig hon
              pratar om, och jag vill gärna ha svar på mina frågor.
            </seg>
            <seg n="43c53d6e">
              Jag fick inte svar på min fråga om modersmål och varför det särbehandlas
              på ett nästan diskriminerande sätt. Det skulle jag gärna vilja
              ha svar på. Jag har också fått väldigt lite svar på varför de
              reservationer som vi har inte är bra, men det brukar man tyvärr
              man inte få i den här typen av debatter, så jag har nästan gett
              upp hoppet. Om Betty Malmberg vill ge ett svar vore jag väldigt
              glad.
            </seg>
            <seg n="20761dc9">
              Sedan tycker jag också att vi ska diskutera kvalitetspropositionen
              när den kommer. Men om det nu är så viktigt för Betty Malmberg
              att diskutera saker som finns med i betänkandet undrar jag varför
              hon envisas med att prata om grundskolan, för det är väl ändå
              inte grundskolan som det här betänkandet handlar om.
            </seg>
            <seg n="27a2da2d">
              Om vi nu ska hålla oss ifrån kvalitetspropositionen tycker jag
              ändå att det är viktigt att diskutera regeringens inställning
              till den fråga som finns i det här betänkandet, nämligen högskolan.
              När viktiga företrädare för sektorn betecknar regeringens arbete
              med högskoleområdet som amatörmässigt och lekmannamässigt är det
              värt att notera.
            </seg>
            <seg n="facd1411">
              Är detta inte sant, eller ska man helt bortse från den typen
              av kritik? Vad är det som ligger bakom oviljan att prata om det
              förutom att det förstås är otrevligt att bli kritiserad? Det är
              väl ändå rimligt att man när vi har ett samhälle som bygger på
              att vi ska ha kvalitet inte bara struntar i alla negativa omdömen?
            </seg>
          </u>
          <note type="speaker" n="ef424058">
            Anf. 132 BETTY MALMBERG (m) replik:
          </note>
          <u who="betty_malmberg_535b1e_w" xml:id="i-e55cc6da4473cd93-4" n="dd5abb97">
            <seg n="3ec71f1e">
              Fru talman! Lage Rahm frågar mig varför jag envisas med att prata
              grundskola. Det gjorde jag som ett svar på Lage Rahms fråga här
              om hur vi kan nå de förkunskapskrav som det handlar om. Det gäller
              att rusta eleverna rätt från första stund. Det kan vi inte göra
              de sista åren på gymnasiet. Det är klart att det är ödesdigert
              om alla ska behöva äntra och gå igenom vuxenutbildning. Självklart
              måste det vara rätt att många av eleverna blir rätt rustade från
              början.
            </seg>
            <seg n="a6e8245c">
              Jag jagar inga nivåer i internationella jämförelser. Det är definitivt
              inte det som det handlar om. Det handlar om att vi i Sverige behöver
              slå fast en kvalitetsnivå som är acceptabel för vår högskoleutbildning
              och forskning. Det här handlar om att våra studenter också ska
              kunna söka sig utomlands för att fortsätta sina studier i Spanien
              eller var som helst och kunna göra nedslag lite här och var och
              också kunna vara konkurrensmässiga på marknaden.
            </seg>
            <seg n="dbd86069">
              Lage Rahm nämner sina reservationer. Jag kan svara att när det
              gäller frågeställningen om modersmål har jag kollat upp den. Det
              är så att det finns de som kan läsa modersmål som ett modernt
              språk, och de får tillgodoräkna sig den meritpoängen. Det har
              jag kollat med Skolverket. Man kan säkert gå längre, för det finns
              ju fler modersmål, men de modersmål som kan räknas in i moderna
              språk får man tillgodoräkna sig meritpoängen för den vägen.
            </seg>
            <seg n="aac315a0">
              Sedan har Miljöpartiet och Lage Rahm väckt en motion om att man
              bör styra antalet högskoleplatser till de ställen där det finns
              studentbostäder. Där håller vi inte med. Vi tycker att det är
              studentens fria val som ska vara styrande, och vi tror att studenterna
              i mångt och mycket också väljer att studera där det finns studentbostäder.
            </seg>
          </u>
          <note n="67245a7c">
            Överläggningen var härmed avslutad.
          </note>
          <note n="8ff29b30">
            18 § Bordläggning och beslut om förlängd motionstid
          </note>
          <note n="53f82ac5">
            Anmäldes och bordlades
          </note>
          <note n="28349a3e">
            Kammaren biföll talmannens förslag att motionstiden för prop.
            2009/10:161 Ändrade regler om ersättning vid sjukdom och ökad
            flexibilitet för anställning av sjömän som i dag hänvisats till
            utskott skulle förlängas till onsdagen den 7 april .
          </note>
          <note n="8d3670f9">
            19 § Anmälan om interpellationer
          </note>
          <note n="51bff1b4">
            Anmäldes att följande interpellationer framställts
          </note>
          <note n="781f0c49">
            den 17 mars
          </note>
          <note n="ce3beb12">
            Christin Hagberg
          </note>
          <note n="ce3beb12">
            Christin Hagberg
          </note>
          <note n="7efb3abe">
            Hillevi Larsson
          </note>
          <note n="200658e5">
            Interpellationerna redovisas i bilaga som fogats till riksdagens
            snabbprotokoll tisdagen den 23 mars.
          </note>
          <note n="c4a07e2c">
            20 § Anmälan om frågor för skriftliga svar
          </note>
          <note n="190dbcb8">
            Anmäldes att följande frågor för skriftliga svar framställts
          </note>
          <note n="781f0c49">
            den 17 mars
          </note>
          <note n="a6e46ebc">
            Siw Wittgren-Ahl
          </note>
          <note n="a257f74f">
            Britta Rådström
          </note>
          <note n="79cc6589">
            Ameer Sachet
          </note>
          <note n="dd1cdac1">
            Carina Hägg
          </note>
          <note n="dd1cdac1">
            Carina Hägg
          </note>
          <note n="58633107">
            Frågorna redovisas i bilaga som fogats till riksdagens snabbprotokoll
            tisdagen den 23 mars.
          </note>
          <note n="8fc64ea6">
            21 § Anmälan om skriftliga svar på frågor
          </note>
          <note n="47f8bfb1">
            Anmäldes att skriftliga svar på följande frågor inkommit
          </note>
          <note n="781f0c49">
            den 17 mars
          </note>
          <note n="a257f74f">
            Britta Rådström
          </note>
          <note n="30f9f811">
            Elina Linna
          </note>
          <note n="a257f74f">
            Britta Rådström
          </note>
          <note n="7d20a29f">
            Kerstin Haglö
          </note>
          <note n="52d55f9d">
            Maria Kornevik Jakobsson
          </note>
          <note n="79cc6589">
            Ameer Sachet
          </note>
          <note n="79cc6589">
            Ameer Sachet
          </note>
          <note n="79cc6589">
            Ameer Sachet
          </note>
          <note n="184470ab">
            Olle Thorell
          </note>
          <note n="e8f01083">
            Hans Linde
          </note>
          <note n="e8f01083">
            Hans Linde
          </note>
          <note n="e8f01083">
            Hans Linde
          </note>
          <note n="00f750ff">
            Christer Nylander
          </note>
          <note n="1e272373">
            Ronny Olander
          </note>
          <note n="2026deef">
            Peter Hultqvist
          </note>
          <note n="852a4c73">
            Birgitta Eriksson
          </note>
          <note n="852a4c73">
            Birgitta Eriksson
          </note>
          <note n="852a4c73">
            Birgitta Eriksson
          </note>
          <note n="852a4c73">
            Birgitta Eriksson
          </note>
          <note n="f1862c52">
            Mikael Oscarsson
          </note>
          <note n="6378a602">
            Christina Axelsson
          </note>
          <note n="b3fb1c79">
            Svaren redovisas i bilaga som fogats till riksdagens snabbprotokoll
            tisdagen den 23 mars.
          </note>
          <note n="66e1c712">
            22 § Kammaren åtskildes kl. 18.48.
          </note>
          <note n="0eb7b247">
            Förhandlingarna leddes
          </note>
          <note n="07691bdf">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
