<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--95</head>
          <docDate when="2009-03-25">2009-03-25</docDate>
        </div>
      </front>
      <body>
        <div>
          <note n="b8627431">
            ﻿
          </note>
          <note n="01e1de83">
            Riksdagens protokoll
          </note>
          <note n="a4c0acc3">
            2009/10:95
          </note>
          <note type="date" n="ac8848c2">
            Torsdagen den 25 mars
          </note>
          <note n="6e203570">
            Kl. 12:00 - 16:15
          </note>
          <note n="641b2825">
            1 § Justering av protokoll
          </note>
          <note n="8db32f98">
            Justerades protokollet för den 19 mars.
          </note>
          <note n="dde15fc9">
            2 § Hänvisning av ärende till utskott
          </note>
          <note n="27b4c2be">
            Föredrogs och hänvisades
          </note>
          <note n="69bd0e80">
            3 § Nyemission i SAS AB (publ)
          </note>
          <note n="fa47f6aa">
            Föredrogs
          </note>
          <note type="speaker" n="c6835e72">
            Anf. 1 HANS HOFF (s):
          </note>
          <u who="hans_hoff_aff0b8" xml:id="i-4c3faadb82355c69-0" n="7e0dd647">
            <seg n="e1eda440">
              Herr talman! SAS är för närvarande Nordens största flygbolag
              med en marknadsposition om 4060 procent i de skandinaviska länderna.
              SAS har en problematisk ekonomisk situation. Stora förändringar
              och rationaliseringar har genomförts. Ytterligare omstruktureringar
              planeras.
            </seg>
            <seg n="da4fc5f0">
              Vi anser att det är utomordentligt viktigt att få en tydlig bild
              av SAS finansiella status och SAS möjligheter att på ett framgångsrikt
              sätt hävda sig i en allt hårdare konkurrens. Vi ser även ett behov
              av att djupare analysera hur tillgängligheten i Sverige till strategiska
              flyglinjer, såväl internationella som nationella, påverkas av
              de omstruktureringar som nu sker på flygmarknaden.
            </seg>
            <seg n="fc6201de">
              Riksdagen beslutade för ett år sedan med stor majoritet att godkänna
              att regeringen deltog i den då aktuella nyemissionen i SAS till
              ett belopp om högst 1,3 miljarder kronor. Näringsutskottet och
              finansutskottet ville ha löpande information om utfallet av arbetet
              med den då aktuella affärsplanen Core SAS och den effektivisering
              och kostnadsminskning som ingick i denna plan.
            </seg>
            <seg n="468ecc49">
              Vi kan nu konstatera att någon information om utvecklingen i
              SAS inte har lämnats till riksdagen vare sig från regeringens
              eller från bolagets sida. Vi finner detta mycket otillfredsställande,
              och anser att regeringen nu måste hålla riksdagen informerad på
              ett väsentligt bättre sätt än vad som hittills har varit fallet.
            </seg>
            <seg n="6d2022ca">
              Herr talman! Mot bakgrund av det till riksdagen anförda yrkar
              jag bifall till våra reservationer i betänkandet.
            </seg>
          </u>
          <note type="speaker" n="e35ffcef">
            Anf. 2 KENT PERSSON (v):
          </note>
          <u who="kent_persson_3230c6" xml:id="i-5f4f30f3bdcf4ac3-0" n="760ad8a6">
            <seg n="dfefe582">
              Herr talman! För cirka ett år sedan beslutade riksdagen att ge
              ett bemyndigande till regeringen att delta i en nyemission i SAS
              AB på 6 miljarder kronor. För Sveriges del innebar det att teckna
              aktier upp till ett belopp om högst 1,3 miljarder kronor.
            </seg>
            <seg n="effdcc43">
              I samband med diskussionen om en nyemission presenterade styrelsen
              och ledningen för SAS en ny strategisk inriktning och affärsplan.
              Den kom att kallas Core SAS. Planen innehåller fem huvudområden,
              bland annat fokus på den nordiska hemmamarknaden, fokus på affärsresenärer
              och en ny effektiv organisation. Denna nya inriktning tillsammans
              med affärsplanen innehöll enligt regeringens bedömning nödvändiga
              åtgärder för att skapa förutsättningar för ett lönsamt SAS som
              kan ge en marknadsmässig avkastning till aktieägarna. Det var
              bakgrunden och regeringens bedömning i den proposition som förelades
              riksdagen.
            </seg>
            <seg n="bf3526ae">
              Näringsutskottet hade möjlighet att yttra sig över regeringens
              proposition. En stor, överväldigande majoritet av utskottets ledamöter
              ansåg att det fanns goda förutsättningar för SAS att nå de uppsatta
              målen och att regeringen mot den bakgrunden borde delta i en nyemission
              i SAS. Det var bakgrunden till att riksdagen sedan sade ja till
              regeringens proposition.
            </seg>
            <seg n="817ca983">
              Men näringsutskottet betonade också att regeringen fortlöpande
              skulle informera utskottet om utvecklingen i SAS och om utfallet
              av det fortlöpande arbetet med affärsplanen. Av detta blev det
              tyvärr ingenting. Det finns all anledning att i dag kritisera
              regeringen för bristfällig information trots riksdagens beslut.
            </seg>
            <seg n="eb8fa5c3">
              SAS har under hela detta årtionde haft en svår ekonomisk situation
              som delvis beror på hårdare konkurrens på världsmarknaden, energipriserna
              som har stuckit i väg och svårigheter att realisera de affärsidéer
              som man har haft. Mot den bakgrunden har SAS-ledningen vidtagit
              en rad åtgärder under 80-talet. Man har lagt ned flyglinjer. Man
              har sålt av plan, man har sålt av fastigheter och man har sagt
              upp personal. Trots det hamnade man 2009 i en situation där nyemission
              var den enda tänkbara lösningen för att man skulle kunna förverkliga
              denna affärsplan.
            </seg>
            <seg n="c03ccc72">
              Det är att visa bra ledaregenskaper att se möjligheterna i en
              svår situation. SAS gjorde det. Som ägare tog också regeringen
              det ansvaret och gjorde bedömningen att det här var trovärdigt.
            </seg>
            <seg n="064ba6fd">
              Nu är vi i stort sett i samma situation. SAS förverkligar och
              jobbar fortlöpande med affärsplanen och har enligt sin egen och
              även regeringens bedömning kommit längre än vad man hade tänkt
              sig i tidsplanen. Dess värre räcker inte det arbete man gör. Man
              behöver ytterligare skärpa kostnaden inom SAS med 2 miljarder.
              Det innebär att man har ett besparingsprogram motsvarande över
              7 miljarder kronor. Det ska realiseras fram till 2012.
            </seg>
            <seg n="3ccc3a5b">
              Regeringen har gått igenom affärsplanen och gör bedömningen att
              det hela är trovärdigt. Man har diskuterat med sina partner i
              Norge och Danmark och med andra delägare här i Sverige. Samtliga
              gör bedömningen att detta är trovärdigt. Mot den bakgrunden vill
              regeringen att riksdagen ska besluta om ytterligare en nyemission
              på 5 miljarder kronor. Man tecknar alltså aktier motsvarande 1,1
              miljard i Sverige. Man byter egentligen en tillgång mot en annan.
              Det finansiella sparandet påverkas inte; det är viktigt att komma
              ihåg det.
            </seg>
            <seg n="aadc541f">
              Så långt, så bra. Vänsterpartiet gör samma bedömning. Vi tror
              på det här. Vi gör det dessutom mot bakgrunden att samtliga fackliga
              organisationer ställer upp på det besparingsprogram som är ålagt,
              vilket är unikt i det här fallet.
            </seg>
            <seg n="1c8a927c">
              Men sedan kommer regeringen med ett förslag om att ge ett bemyndigande.
              Man vill ha ett bemyndigande att sälja ut SAS. Det säger Vänsterpartiet
              nej till. Vi är konsekventa i den linjen. Vi säger nej till det
              därför att underlaget inte medger oss här i riksdagen att fatta
              beslut på sådana grunder som ett sådant beslut borde vila på.
              Vad har SAS för strategiska utvecklingsmöjligheter i ett längre
              perspektiv? Hur ser den finansiella statusen ut i SAS om man tittar
              över en längre tidsperiod? Vilka näringspolitiska och regionalpolitiska
              konsekvenser får detta?
            </seg>
            <seg n="51972d20">
              Detta borde riksdagen ha som underlag innan man fattar beslut
              om ett ytterligare bemyndigande. Det är rimligt att vi som folkvalda
              representanter för Sveriges folk har ett underlag som vi kan känna
              oss trygga med och som vi förstår innebörden av innan vi fattar
              ett sådant beslut.
            </seg>
            <seg n="5ebbc1ac">
              Det här innebär givetvis inte att vi från Vänsterpartiet är beredda
              att stoppa in miljard efter miljard i ett flygbolag om det inte
              finns några förutsättningar. Det innebär bara att vi vill ha mer
              underlag innan beslut fattas.
            </seg>
            <seg n="9f483acb">
              Avslutningsvis, herr talman, vill jag säga att det är bekymmersamt
              när riksdagen fattar beslut här i kammaren om att regeringen fortlöpande
              ska informera riksdagen och näringsutskottet, och regeringen sedan
              så nonchalant åsidosätter det. Man kan börja fundera, herr talman,
              på vilken status Sveriges riksdag egentligen har när man fattar
              beslut. Ur demokratisk synpunkt är jag djupt orolig över den utvecklingen.
              Det finns anledning att allvarligt kritisera regeringens bristande
              information till riksdagen.
            </seg>
            <seg n="5e9f0a0c">
              Med de orden yrkar jag bifall till reservation nr 2 och 3. Jag
              står givetvis bakom också den andra reservationen som vi har.
            </seg>
          </u>
          <note type="speaker" n="6d995e04">
            Anf. 3 PER BOLUND (mp):
          </note>
          <u who="per_bolund_0a9708" xml:id="i-3f269f87dac9fcb5-0" n="45cdbe5d" next="i-34461d3ce9feb13a-0"/>
          <note n="980b5954">
            Herr talman! Jag vill börja med att yrka bifall till Miljöpartiets
            reservationer nr 1 och nr 5.
          </note>
          <u who="per_bolund_0a9708" xml:id="i-34461d3ce9feb13a-0" n="45cdbe5d" prev="i-3f269f87dac9fcb5-0">
            <seg n="e263afd4">
              Herr talman! Det är stor skillnad mellan ord och handling. Det
              är en läxa som man bittert får erfara efter ett par år i den nationella
              politiken. Det är väldigt lätt att skriva vackra ståndpunkter
              i partiprogram, kongresstal och regeringsförklaringar. Men när
              besluten sedan ska fattas, när de här vackra orden ska omsättas
              i verkligheten är tyvärr alltför ofta intresset inte lika stort
              längre.
            </seg>
            <seg n="fe0386ee">
              Jag har tappat räkningen på hur många gånger jag härifrån talarstolen
              har hört borgerliga ledamöter säga att staten inte ska bedriva
              näringsverksamhet på konkurrensutsatta marknader. Vi får höra
              hur statliga subventioner snedvrider marknaden. Man pratar gärna
              om hur mycket mer effektiv marknaden skulle vara om det var privata
              företag i stället för statliga som fick sköta konkurrensutsatta
              verksamheter.
            </seg>
            <seg n="e4a49fed">
              Men när det verkligen är dags att förverkliga de här fagra orden
              sviker man idealen. Då röstar man för fortsatta subventioner och
              för ökad statlig inblandning på den privata marknaden. Man kan
              fråga sig om det är konstigt att förtroendet hos allmänheten för
              politiken vacklar när man beter sig på det viset. Och ingenstans
              är det här förhållningssättet tydligare än när det gäller SAS.
              Statens ägande i SAS är en relik från mellankrigstiden när flyget
              var framtiden och alla stater med ambitioner skulle ha egna flygbolag.
              Stater runt om i hela världen gick in med skattepengar för att
              snabbt få fram en ökning av flygtrafiken.
            </seg>
            <seg n="e7a5295c">
              Jag trodde att den tiden var förbi. Den borde i alla fall vara
              det vid det här laget. Nu för tiden drivs den allra största delen
              av flygmarknaden av privata och konkurrensutsatta bolag. Jag försökte
              få en överblick över den svenska flygmarknaden och gick in på
              Internet för att söka efter hur många flygbolag som egentligen
              trafikerar den svenska flygmarknaden. Jag måste erkänna att jag
              inte lyckades. Jag tappade räkningen efter ett tag. Det var för
              många bolag för att man skulle kunna få en snabb överblick. Det
              är alltså uppenbart att den svenska flygmarknaden inte behöver
              statlig inblandning för att fungera.
            </seg>
            <seg n="3a61ea2c">
              Herr talman! Regeringens hantering av SAS har kännetecknats av
              dålig hantering, undermåliga analyser och en allmän tvehågsenhet.
              Den här dåliga hanteringen kostar nu återigen skattebetalarna
              miljardbelopp. Miljarder av skattebetalarnas pengar pumpas in
              i SAS för att hålla bolaget flytande. Det är tråkigt att kunna
              konstatera att hade regeringen sålt SAS redan i början av mandatperioden,
              som Miljöpartiet föreslog, hade man kunnat få in en ganska stor
              summa pengar för sin andel av SAS.
            </seg>
            <seg n="e0345c0e">
              Som ett exempel kan man se att den 31 december 2007 var börsvärdet
              av statens andel i SAS närmare 3 miljarder kronor enligt regeringens
              egen redovisning. Men uppenbarligen tyckte inte regeringspartierna
              att det här var en tillräckligt stor summa för att man skulle
              vilja gå med på en försäljning. Jag skulle vilja säga att snålheten
              bedrog visheten vid det tillfället.
            </seg>
            <seg n="d7b2ab61">
              På grund av regeringens beslut att inte då sätta upp SAS på försäljningslistan
              och gå vidare med en försäljning har skattebetalarna tvingats
              att först för ett år sedan gå in med 1,3 miljarder kronor till
              SAS, och nu tänker man sätta in ytterligare 1,1 miljard. I stället
              för en potentiell intäkt på flera miljarder kronor har regeringen
              påfört skattebetalarna förluster på nära 2 ½ miljard.
            </seg>
            <seg n="a240b2c8">
              Herr talman! Jag måste säga att det tynger mitt hjärta när jag
              tänker på vad skattebetalarna hade kunnat få för de pengarna i
              stället, vad de hade kunnat få för 2,5 miljarder om de inte hade
              fått stå för regeringens dåliga affärssinne. Det handlar om närmare
              300 kronor per svensk medborgare. Om vi i stället bara räknar
              dem som är i arbetsför ålder och betalar skatt är det närmare
              det dubbla. Man kan konstatera att det är en dyr flygresa som
              regeringen har bjudit svenska folket på.
            </seg>
            <seg n="6e8f0849">
              Om de här pengarna i stället till exempel hade satsats på att
              förbättra kommunernas ekonomi och ge dem möjligheter att anställa
              mer personal i omsorgen hade man kunnat få många tusen nya arbetstillfällen
              på plats. Hade pengarna investerats i nya järnvägsförbindelser
              skulle vi inte bara ha minskat transportsystemets klimatbelastning,
              utan vi hade också skapat uppskattningsvis 2 400 nya jobb i byggsektorn.
              Om vi hade satsat pengarna på ett klimatinvesteringsprogram för
              kommunerna hade vi i enlighet med tidigare erfarenheter kunna
              minska Sveriges miljöutsläpp och klimatutsläpp med ungefär två
              miljoner ton varje år, och samtidigt hade vi skapat massor av
              arbetstillfällen i miljötekniksektorn och i andra sektorer. I
              stället ser vi nu hur pengarna går till att täcka upp regeringens
              misstag. Det är sorgligt att se.
            </seg>
            <seg n="033bae86">
              Herr talman! Miljöpartiet har redan från början haft en mycket
              tydlig linje när det gäller statens ägande av SAS. När regeringen
              föreslog att man skulle ta bort SAS från försäljningslistan och
              inte ha SAS ute för försäljning sade vi nej. Vi föreslog att man
              skulle fortsätta med en försäljning av SAS. När propositionen
              om försäljning av statliga bolag kom upp på riksdagens bord redan
              2007 sade vi att vi tyckte att SAS skulle vara med på den listan.
            </seg>
            <seg n="90d35d05">
              I många debatter som handlar om statligt ägande har vi sedan
              följt upp detta. Det har med andra ord funnits många tillfällen
              för regeringen att ändra uppfattning och fatta ett klokare beslut,
              men det har man inte gjort. I stället har man envist hållit fast
              vid att staten ska fortsätta att äga flygbolag. Resultatet av
              det blev att för ett år sedan kom det ett förslag till riksdagen
              om att man skulle satsa 1,3 miljarder kronor för att SAS inte
              skulle få en ännu värre ekonomisk situation än den man redan hade.
              Även då var Miljöpartiet motståndare till detta och röstade nej
              till det. Varningstecknen vid det tillfället var väldigt många.
            </seg>
            <seg n="bb84b4bc">
              Jag skulle vilja citera vad Miljöpartiet anförde redan i den
              debatten: Den affärsplan som SAS har presenterat för att anpassa
              verksamheten till lägre efterfrågan säger många bedömare medför
              stora ekonomiska risker för aktieägarna. Det är alltså långtifrån
              säkert att SAS besparingsplaner kommer att lyckas. Risken finns
              därför att vi kommer att stå här om några år igen med ett SAS
              som fortfarande är i ekonomisk kris men med 1,3 miljarder kronor
              mindre i statskassan.
            </seg>
            <seg n="a8b00d78">
              Så här i efterhand kan jag konstatera att vi hade en onödigt
              optimistisk bild av läget. Det tog inte ett par år, utan det tog
              bara ett år, innan SAS kom tillbaka och den borgerliga regeringen
              återigen föreslår att man ska gå in med miljardbelopp i SAS.
            </seg>
            <seg n="3e6d9f93">
              Herr talman! Det har sagts att varje bortslösad skattekrona är
              en stöld från folket. Det är ord som jag tycker att man ska ta
              i beaktande när man nu fattar beslut i det här ärendet. Jag tycker
              att vi som politiker alltid bör minnas att vår uppgift är att
              vara ytterst försiktiga och varsamma med hur vi använder skattebetalarnas
              pengar. Därför är det också viktigt att vi inte låter staten ta
              på sig för stora affärsrisker om det inte finns väldigt starka
              skäl för detta. Vi kan inte se att de skälen finns. Vi står fast
              vid den ståndpunkt som vi har haft. Det är inte en bra affär för
              staten att vara ägare i ett flygbolag. Det är inte ett bra sätt
              att använda skattebetalarnas pengar.
            </seg>
            <seg n="0cc34374">
              Vi i Miljöpartiet har oerhört svårt att se någon samhällsekonomisk
              eller samhällspolitisk nytta med att staten äger flygbolag. Som
              jag redan har varit inne på finns det ett stort antal privata
              flygbolag på marknaden som kan sköta flygtrafiken i Sverige och
              Norden och även flygtrafiken från Sverige till resten av världen.
            </seg>
            <seg n="55f2f4dd">
              Vi behöver inte investera i ett bibehållet flygande utan framför
              allt i förnybar energi, hållbara transportinfrastrukturer och
              energieffektiviseringar, och där skulle de här resurserna göra
              betydligt större nytta. Det är också lätt att konstatera att det
              här beslutet får miljökonsekvenser och klimatkonsekvenser.
            </seg>
            <seg n="235e8fc3">
              Det är inte bara i Sverige som det förs en diskussion om statligt
              ägande och statligt inflöde av kapital till flygbolagen. Runt
              om i världen diskuteras det hur man ska hålla en flygflotta och
              ett antal flygbolag med stora ekonomiska problem flytande. Ett
              beslut i Sveriges riksdag om att gå in med ytterligare pengar
              till flygbranschen kommer att ge konsekvenser i andra länder.
              Även de länderna kommer att tvingas att gå in med skattepengar
              för att inte deras flygbolag ska slås ut av konkurrensen.
            </seg>
            <seg n="14e7329d">
              Vi tycker att detta är ett tillfälle när regeringen verkligen
              borde tänka efter om det är den utvecklingen vi vill ha. Vill
              vi att halvtomma flygplan ska flyga runt omkring världen med skattepengar
              som stöd i stället för att vi satsar på en effektiv och konkurrensutsatt
              flygmarknad?
            </seg>
            <seg n="58d8b34b">
              Vi trodde att vi var överens med regeringspartierna om att man
              inte skulle ha subventioner och statlig inblandning i konkurrensutsatta
              marknader. Men det är med stor oro och stort bekymmer som jag
              ser att regeringspartierna inte heller nu tar det här beslutet
              och faktiskt ser till att inte fortsatt subventionera flygtrafiken.
            </seg>
            <seg n="83a25cac">
              Flygresorna står i dag enligt beräkningar för mellan 10 och 20
              procent av de totala klimatpåverkande utsläppen som den svenska
              befolkningen orsakar. Dessutom växer flygets utsläpp snabbt, och
              det är klart att med ökade statliga inflöden av pengar, fortsatta
              subventioner, kommer den utvecklingen inte att minska.
            </seg>
            <seg n="9ebfc0db">
              Herr talman! Jag kan konstatera att Miljöpartiet står fast vid
              att den ansvarsfulla politiken är att sälja SAS och att inte fortsätta
              att pumpa in nya skattepengar i ett bolag som borde skötas på
              kommersiell basis. Vi anser att rent kommersiella aktörer ska
              sköta flygtrafiken på samma sätt som vi anser att busstrafiken
              sköts alldeles utmärkt av privata bolag.
            </seg>
            <seg n="fc208082">
              Vi yrkar därför återigen avslag på regeringens förslag om att
              delta i nyemissionen i SAS, och vi kan bara beklaga att den borgerliga
              regeringen inte själva har förstått och gjort rätt analys även
              i det här fallet.
            </seg>
          </u>
          <note type="speaker" n="c7c27f7f">
            Anf. 4 STEFAN ATTEFALL (kd):
          </note>
          <u who="stefan_attefall_5bf196" xml:id="i-8bdd99c98ca13e84-0" n="943ca67f">
            <seg n="65a1388a">
              Herr talman! Vi ska i dag ta ställning till om Sverige ska vara
              med och ta sin andel av nyemissionen inom det publika aktiebolaget
              SAS. Det är en emission som är villkorad bland annat tack vare
              den svenska regeringens aktiva agerande i diskussionerna. Villkoren
              handlar om att de andra Danmark, Norge och Wallenbergstiftelsen
              också ska teckna sina andelar. Det handlar om att det är villkorat
              med att man ska lösa ut ett antal refinansieringar av obligationslån
              och att man också slutför överenskommelserna med de fackliga organisationerna
              om olika kostnadsbesparingar. Det är en sak som vi har fått nyheter
              för bara några dagar sedan om att det är i hamn.
            </seg>
            <seg n="6ef1c106">
              Det är alltså tuffa krav för att delta i nyemissionen. Det handlar
              om totalt 5 miljarder kronor där Sveriges andel är 1,1 miljard
              kronor då vi har drygt 20 procent av ägarandelen i SAS. Det är
              ett betydelsefullt företag på många olika sätt. Det handlar om
              18 000 anställda. Det handlar om en omsättning på 45 miljarder
              svenska kronor. Det handlar om 25 miljoner passagerare, och det
              handlar om en mycket viktig aktör på den nordiska flygmarknaden.
            </seg>
            <seg n="bd6da779">
              Det är självklart tråkigt att vi ska behöva stå här och fatta
              det här beslutet i Sveriges riksdag om att tillskjuta skattebetalarnas
              pengar som riskkapital till SAS. Men som vi bedömer det är det
              nödvändigt. Det handlar om att ta ett ägaransvar i det läge som
              vi befinner oss i. Det handlar om ett ansvar gentemot de anställda,
              mot fordringsägare och mot alla de människor för vilka flygtrafiken
              är viktig för att de ska kunna göra affärer och resa till släkt
              och vänner och för att Sverige ska fungera.
            </seg>
            <seg n="49952bef">
              Detta är också skälen till att regeringen och en bred majoritet
              i riksdagen i utskottsbetänkandet har ställt sig bakom att stödja
              nyemissionen med de tydliga krav som följer med.
            </seg>
            <seg n="fc6cb3d8">
              Jag vill därför formellt yrka bifall till förslaget i utskottets
              betänkande.
            </seg>
            <seg n="10c86cce">
              Med det här beslutet finns också ett tydligt mandat till regeringen
              att när läget är lämpligt sälja delar av eller hela bolaget. Det
              är ett viktigt besked. Det är inte långsiktigt rimligt att staten
              ska vara en riskkapitalist i ett flygbolag på en kommersiell marknad.
              Det är en viktig principiell fråga att vi ska dra oss ur den typen
              av statligt ägande. Men vi måste också inse det ägaransvar som
              vi har just nu, och vi måste inse att just nu är det inte ett
              speciellt bra läge för att sälja flygbolag på grund av den globala
              lågkonjunkturen och på grund av det finansiella läge som företaget
              befinner sig i och den omstruktureringsfas som bolaget genomgår.
            </seg>
            <seg n="817fad49">
              Det finns alltså starka skäl att i det här läget tillstyrka de
              här 1,1 miljarder kronorna. Vad säger då oppositionspartierna?
              Vi har ett oppositionsalternativ som säger att de tillsammans
              vill bilda regering efter valet. Läser vi vad de säger ser vi
              att de säger tre olika saker. Socialdemokraterna håller med oss
              i Alliansen i allt väsentligt. De skriver lite grann i sin reservation
              om behovet av lite djupare analyser för att analysera den svenska
              flygmarknaden utifrån vad som händer i omvärlden. Det är skrivningar
              som i och för sig är intressanta och vettiga och som tillhör varje
              normal regerings och myndighets agerande.
            </seg>
            <seg n="ffbe03ea">
              Vänsterpartiet stöder nyemissionen men vill inte ge regeringen
              något bemyndigande att sälja SAS när så är lämpligt. Känner vi
              Vänsterpartiet rätt älskar de statligt ägande och vill ogärna
              lämna ifrån sig detta.
            </seg>
            <seg n="f07936d7">
              Miljöpartiet säger nej till pengarna, vilket innebär, om vi skulle
              rösta på Miljöpartiets reservation här i dag att vi skulle se
              en störtdykning av SAS aktiekurs, och troligtvis skulle vi sänka
              bolaget. Är det ansvarsfullt mot de 18 000 anställda, mot de 25
              miljoner flygpassagerarna och mot detta aktiebolag? Svaret är
              nej.
            </seg>
            <seg n="b6fc29b7">
              Jag tycker att det är intressant att se den här splittringen
              i oppositionens hantering av en akut krisfråga, för det är faktiskt
              det som det handlar om då den är en del av den lågkonjunktur som
              vi har genomgått. Hur hanterar man en akut situation som uppstår?
              Det säger ganska mycket om vilken regeringsförmåga man har och
              vilken kompetens man har att sköta ett land.
            </seg>
            <seg n="0c72fc9c">
              Man kan inte ens samla ihop sig till en gemensam linje från oppositionens
              sida, och det visar på hur ett sådant regeringsalternativ skulle
              sköta den här typen av kriser om de själva hade regeringsmakten.
              Det är helt uppenbart att de inte kan samla ihop sig. De har tre
              olika linjer. En av dem vill sänka bolaget, och den andra vill
              krama det så länge det bara går. Det parti som säger att de är
              ledare för detta rödgröna alternativ försöker att balansera lite
              mitt emellan.
            </seg>
            <seg n="4a69ef91">
              Min fråga till Hans Hoff är: Hur kan Socialdemokraterna som vill
              vara det ledande partiet i den rödgröna alliansen acceptera att
              ni har så spretiga åsikter i en så här viktig fråga som också
              bevisar hur man tänker hantera olika akuta situationer som dyker
              upp under en regeringstid om man får chansen?
            </seg>
            <seg n="0fbb0462">
              Min fråga till Vänsterpartiet som inte vill ge regeringen mandat
              att sälja SAS när läget är lämpligt är: Visar inte situationen
              det principiellt felaktiga i att staten är ägande just i en kommersiellt
              utsatt företagsverksamhet? Eller tycker Vänsterpartiet långsiktigt
              att det är bra att staten är riskkapitalist i den här typen av
              verksamhet?
            </seg>
            <seg n="d022360a">
              Min fråga till Per Bolund från Miljöpartiet är: Menar ni på fullt
              allvar att ni vill ha en majoritet i kammaren för ert ställningstagande?
              Vill ni verkligen det? Och delar Per Bolund då min uppfattning
              att det skulle innebära en direkt effekt på SAS aktiekurs kl.
              16.01 i dag och att det troligtvis skulle innebära att vi sänker
              företaget eller åtminstone skapar enormt kaos i bolaget? Är Per
              Bolund beredd att ta ansvar för detta? Menar Per Bolund att hela
              det rödgröna alternativet skulle ha agerat så om ni hade haft
              makten?
            </seg>
            <seg n="7c15ac86">
              Svaren på de här frågorna är ganska viktiga, både för SAS skull
              och för att veta var vi har det rödgröna alternativet i en regeringssituation
              motsvarande den här situationen.
            </seg>
          </u>
          <note type="speaker" n="b41bd555">
            Anf. 5 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-0" n="45cdbe5d">
            <seg n="2f47385d">
              Herr talman! Den sista frågan som ställdes till mig är lite grann
              kännetecknande för regeringens hantering av den här frågan. Menar
              vi vad vi säger? Där kan jag ge ett klart och tydligt svar: Ja,
              vi menar vad vi säger. Vi står fast vid vår principiella hållning
              att staten inte är en lämplig ägare av konkurrensutsatta bolag
              på en konkurrensutsatt marknad. Vi tycker att det är bättre om
              privata aktörer får sköta det.
            </seg>
            <seg n="70927625">
              Vi kan tyvärr i dag med sorg konstatera att detsamma inte gäller
              för regeringen. Man säger gärna att det ska vara så, men när det
              verkligen handlar om att gå till handling trycker man på andra
              knappar. Då säger man nej.
            </seg>
            <seg n="0f11e9a3">
              Vi gör inte samma bedömning av vad det här innebär för bolaget.
              Vi tror tvärtom att det är mycket bättre för SAS som bolag att
              ha ett antal privata ägare än att det ska vara statliga ägare
              som agerar. Vi är övertygade om att en av grunderna till att SAS
              är i ett sådant enormt kärvt ekonomiskt läge är att det har varit
              ett antal statliga ägare inblandade som har haft politiska agendor
              med vad man vill att bolaget ska göra. Det är det som också har
              gjort att man har en olönsam struktur. Därför tycker vi att det
              mest ansvarsfulla är att inte fortsätta att äga SAS. Vi tycker
              också att det är bättre att den privata marknaden bedömer om det
              är värt att gå in med riskkapital eller inte i ett bolag än att
              staten ska göra det.
            </seg>
            <seg n="cd7e881e">
              Stefan Attefall talar om riskkapital, och där måste man säga
              att det verkligen är betoning på ordet risk. Man säger att man
              ska dra sig ur vid lämpligt läge. Frågan är när, om någonsin,
              detta lämpliga läge kommer att inträffa. Vi såg hur man redan
              för ett år sedan var beredd att gå in med miljardbelopp till SAS.
              Redan då varnade vi för att det inte kommer att vara en lösning,
              utan det kommer att fortsätta att finnas ekonomiska problem i
              bolaget. Och nu står vi här igen.
            </seg>
            <seg n="4647cce2">
              Hur många miljarder ska skattebetalarna gå in med, Stefan Attefall,
              innan läget är bra? När är det stopp för statens vilja att spendera
              pengar?
            </seg>
          </u>
          <note type="speaker" n="d20965d3">
            Anf. 6 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-8bdd99c98ca13e84-1" n="943ca67f">
            <seg n="0104fa0c">
              Herr talman! Vi kristdemokrater och alliansregeringen tycker
              att det är en helt riktig princip att staten inte ska bedriva
              näringsverksamhet på en konkurrensutsatt marknad. Därför listade
              jag upp ett antal företag som vi har jobbat med för att avyttra.
              Vi har avyttrat Vasakronan och Vin &amp; Sprit. Hur röstade Miljöpartiet
              då? Vi har minskat ägandet i Telia och vill långsiktigt gå vidare
              med det. Vi har även ambitionen att minska ägandet i Nordea samt
              avyttra SBAB.
            </seg>
            <seg n="6f263ced">
              Vi har dock inte sålt när som helst och hur som helst. I SBAB:s
              fall har vi till och med smyckat bruden före försäljning för att
              få ett värde i bolaget när vi säljer det helt. På så sätt tar
              vi ansvar för att förverkliga den princip vi har. Vi säljer inte
              mitt i ett läge som skulle skapa kaos. Det är skillnaden mellan
              alliansregeringens ansvarsfulla sätt att fullfölja sina principer
              och Miljöpartiets. Erkänn, Per Bolund, att det inte är principen
              ni hyllar! Det handlar om att ni ogillar flygtrafik. Det är därför
              ni är mot detta.
            </seg>
            <seg n="bc071551">
              Det intressanta vore att veta hur ni hade agerat om ni varit
              i regeringsställning. Menar ni att ni skulle ha lagt ned all energi
              i en regeringskonstellation med Vänsterpartiet och Socialdemokraterna
              för att övertala dem att säga nej till nyemissioner i detta läge
              och därmed sänka företaget? Är det beskedet från Per Bolund? Det
              vore ett intressant besked som säkert även Kent Persson och Hans
              Hoff mycket noggrant skulle lyssna in.
            </seg>
          </u>
          <note type="speaker" n="516314a5">
            Anf. 7 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-1" n="45cdbe5d">
            <seg n="127389c2">
              Herr talman! För oss i Miljöpartiet är principer viktiga. Det
              är tråkigt att det inte är så på regeringssidan. Vi tycker att
              det är en viktig princip att vi inte ska gå in med skattepengar
              i verksamheter som mycket bättre lämpar sig att skötas av den
              privata marknaden. Det är en mycket viktigare princip än att vi
              skulle ogilla flygtrafik; Stefan Attefall tycks ha en konspirationsteori
              om att det är det som styr vårt agerande.
            </seg>
            <seg n="9bd847ac">
              Det är lätt att vara en ansvarsfull ägare när det är andras pengar
              man spenderar. Vi ska komma ihåg att det är skattebetalarnas pengar
              som ni använder er av, Stefan Attefall, för att låtsas ta ett
              ansvar. Jag skulle vilja säga att det ansvarsfulla sättet att
              hantera skattebetalarnas pengar hade varit att aldrig försätta
              sig i den här situationen. Ett ansvarsfullt sätt att hantera skattebetalarnas
              pengar hade varit att sälja bolaget i ett långt tidigare skede.
              Det hade också varit den gröna rösten i en regering. Om vi suttit
              i regeringen hade vi tidigt agerat för att sälja SAS, när det
              fanns möjligheter att få bra ersättning för bolaget, i stället
              för att gång på gång tvingas gå in med skattebetalarnas pengar.
            </seg>
            <seg n="28e5cec3">
              Jag kan konstatera att jag inte fick något svar på min fråga.
              Hur många miljarder ska staten gå in med innan man tycker att
              det är ett bra läge att sälja SAS? Finns det någon gräns för hur
              många miljarder man är beredd att satsa innan man säger: Här går
              gränsen, nu är det nog?
            </seg>
            <seg n="3cab9276">
              Förra gången vi diskuterade tillskott till SAS fick vi höra precis
              samma argument som Stefan Attefall här kommer med, att nu är inte
              rätt läge, att vi måste gå in med dessa pengar för att ge bolaget
              mer stabilitet. Nu har vi lärt oss av det och sett konsekvenserna.
              Bolaget har inte fått mer stabilitet. Vi har förlorat de pengar
              som staten vid det tillfället gick in med. Nu tvingas vi, om regeringens
              linje får råda, gå in med ännu mer pengar. Den ansvariga ministern,
              Maud Olofsson, gick tidigare ut och sade att det inte skulle komma
              några mer pengar till SAS. Ett par månader senare står vi här
              och ska skjuta till ytterligare miljarder till SAS.
            </seg>
            <seg n="d0164c94">
              Var går gränsen, Stefan Attefall? Hur många miljarder tänker
              staten spendera innan det är dags att säga att det är nog?
            </seg>
          </u>
          <note type="speaker" n="4c502bdf">
            Anf. 8 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-8bdd99c98ca13e84-2" n="943ca67f">
            <seg n="605fa754">
              Herr talman! Det är inte med glädje vi fattar dagens beslut,
              men det är nödvändigt.
            </seg>
            <seg n="fd3ccd54">
              Vi måste inse att vi har ett exceptionellt år 2009 bakom oss,
              som inte minst flygmarknaden har drabbats av. Vi tror att med
              de tuffa villkor vi ställt för att delta i nyemissionen samt det
              sätt som företagsledningen arbetar på och de planer de har ska
              SAS kunna stå på egna ben och sedan säljas till ett högre värde
              än om man sänkte företaget genom att rösta på Miljöpartiets reservation.
              Det handlar om att göra en bedömning av det som skapar mest mervärde
              för staten och framför allt för de människor som bor i de nordiska
              länderna.
            </seg>
            <seg n="cf468390">
              Om principen är så viktig som Miljöpartiets Per Bolund hävdar
              undrar jag var de fanns när vi sålde Vasakronan och Vin &amp; Sprit
              och när vi diskuterade Telia, SBAB och Nordea. Var kommer ni att
              befinna er i ett rödgrönt regeringsalternativ, Per Bolund? Där
              kommer att finnas socialister som ingenting annat gör än älskar
              att äga statliga företag. Er samarbetspartner tycker alltså det
              motsatta.
            </seg>
            <seg n="3076c326">
              När vi hamnar i det akuta läge vi nu befinner oss i på grund
              av extrema omständigheter under 2009, när SAS står där och det
              handlar om ifall vi ska sänka företaget eller rädda det för att
              sedan sälja det, då väljer Miljöpartiet att sänka företaget. Jag
              kan inte låta bli att misstänka att det handlar mindre om principer
              och mer om att man ogillar flygtrafiken som sådan.
            </seg>
          </u>
          <note type="speaker" n="8ffb3ab3">
            Anf. 9 KENT PERSSON (v) replik:
          </note>
          <u who="kent_persson_3230c6" xml:id="i-5f4f30f3bdcf4ac3-1" n="760ad8a6">
            <seg n="88f0576a">
              Herr talman! När jag lyssnar på Stefan Attefall kan jag inte
              annat än le. Han är bekymrad över att tre olika partier skulle
              ha tre olika uppfattningar i en fråga. Vi är tre olika partier,
              och vi försöker vara det även framöver. Jag kan lugna Stefan Attefall
              med att om vi kommer i regeringsställning kommer vi att ha en
              gemensam uppfattning också när det gäller de statliga företagen.
            </seg>
            <seg n="eb956382">
              Att Vänsterpartiet tycker att det är viktigt med statliga företag
              är väl ingen nyhet. Det är viktigt med statligt ägande när det
              handlar om viktig infrastruktur. När det gäller Vattenfall och
              LKAB kommer vi aldrig att medverka till en utförsäljning av dem.
              Men när vi kommer till SAS tycker jag att Stefan Attefall borde
              ha lyssnat lite noggrannare på vad jag sade.
            </seg>
            <seg n="72eedd1b">
              Det vi önskar, innan vi ger ett bemyndigande om försäljning,
              är ett bättre underlag som strategiskt visar vilka möjligheter
              SAS har att klara av en framtida flygmarknad, detta utifrån regionalpolitiska
              perspektiv, utifrån investeringsbehov, utifrån näringspolitiska
              perspektiv. Det var vad jag sade i mitt anförande. Det är rimligt
              att vi, innan vi fattar beslut, har kunskap om vilka möjligheter
              SAS eventuellt har att överleva och om det är värt det.
            </seg>
            <seg n="d2559699">
              Jag har inte sagt någonting om huruvida vi ska ha kvar SAS i
              statligt ägande i framtiden. Jag vill ha bättre underlag. Jag
              tycker att riksdagens ledamöter har rätt att få veta vad de fattar
              beslut om. Det ska inte enbart handla om att ge regeringen i uppdrag
              att utifrån eget tyckande sälja eller köpa.
            </seg>
          </u>
          <note type="speaker" n="34aed10a">
            Anf. 10 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-8bdd99c98ca13e84-3" n="943ca67f">
            <seg n="1ac43a02">
              Herr talman! Kent Persson säger att om de hamnar i regeringsställning
              kommer de att ha en gemensam uppfattning. Hur ska man kunna förena
              de principfasta hållningar som Per Bolund och Miljöpartiet torgför
              att staten inte ska syssla med konkurrensutsatt verksamhet, inte
              äga flygbolag, hellre sänka företaget än försöka rädda det i det
              läge vi befinner oss med den uppfattning som Kent Persson och
              Vänsterpartiet har? Dessutom påstår båda två att det är fråga
              om principfasta partier. Det är ju som att förena eld och vatten.
              Det går inte ihop.
            </seg>
            <seg n="5c136de5">
              Regeringen begär ett bemyndigande att sälja ett publikt aktiebolag,
              göra affärer med delar av bolaget eller sälja hela bolaget. Om
              man har lite inblick i hur affärsverksamheten på denna nivå går
              till kan man inte sköta förhandlingarna offentligt. Det är oerhört
              många och komplicerade faktorer som måste gå i lås samtidigt.
              Först då kan man gå ut med affären. Det talar för att det är rimligt
              att låta regeringen sköta dessa förhandlingar och ha det bemyndigandet.
              Det passar sig inte för formella riksdagsbeslut.
            </seg>
            <seg n="445dcb2a">
              Det demokratiska inflytandet utövar vi nu, det vill säga att
              när bolaget står på fötter ger vi regeringen makten att hantera
              frågan på detta sätt och inom dessa ramar. Sedan får vi självklart
              en redovisning av hur det gått, och vi har även revisionsmyndigheter
              som kan följa upp frågorna. Så har det gått till vid andra försäljningar
              som staten har gjort och som gett stora intäkter till statskassan.
              Som exempel kan nämnas Vasakronan och Vin &amp; Sprit. Det var goda
              affärer för skattebetalarna eftersom regeringen skötte det på
              ett skickligt och bra sätt.
            </seg>
            <seg n="92c6cc35">
              Så går det till om man vet hur affärsverksamhet fungerar. Jag
              kan förstå att Vänsterpartiet inte är så väl insatt i sådana saker.
            </seg>
          </u>
          <note type="speaker" n="b2077ad4">
            Anf. 11 KENT PERSSON (v) replik:
          </note>
          <u who="kent_persson_3230c6" xml:id="i-5f4f30f3bdcf4ac3-2" n="760ad8a6">
            <seg n="664799b5">
              Herr talman! Det sista var väldigt dåligt. Jag har personligen
              förhandlat med ett flertal större företag om köp och försäljning.
              Jag tror mig veta och kunna det här relativt väl. Jag vet inte
              vilken erfarenhet Stefan har av affärsverksamhet, men han kan
              vara lugn, jag vet vad det innebär, och det tror jag flera i denna
              kammare känner till.
            </seg>
            <seg n="a9527b69">
              När det gäller statliga företag och viktig statlig infrastruktur
              som är avgörande för Sveriges möjligheter finns det en rättighet
              och en skyldighet. Det ska finnas tillgång till infrastruktur
              som är lika oavsett var du bor någonstans. Det anser vi inte marknaden
              klarar av. Det syns väl när det gäller utvecklingen av bredband
              och IT. Det är problem i vissa områden i Sverige.
            </seg>
            <seg n="33cb0e9b">
              Vi säger nej till att sälja ut LKAB. Vi är överens med Miljöpartiet
              och Socialdemokraterna. Likadant är det när det gäller Vattenfall.
              Vad är er politik när det gäller utförsäljning av de företagen?
              Ni säger att företag som befinner sig på en konkurrensutsatt marknad
              borde få bli privata och borde säljas ut. Det är vad Stefan har
              sagt i replikskiftena. Tänker ni sälja Vattenfall och LKAB? Lämna
              besked här och nu!
            </seg>
          </u>
          <note type="speaker" n="66735c4f">
            Anf. 12 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-8bdd99c98ca13e84-4" n="943ca67f">
            <seg n="a7978a16">
              Herr talman! Jag citerade Per Bolund när jag sade att staten
              inte ska syssla med konkurrensutsatt verksamhet. Diskussionen
              kan Kent Persson säkert föra med sin eventuella regeringsbroder
              om olyckan skulle vara framme efter valet i höst.
            </seg>
            <seg n="50979d67">
              Vi har haft en lista: Vasakronan, Vin &amp; Sprit. Vänsterpartiet
              var emot det. Eller anses det vara en del av den statliga infrastrukturen?
              Jag tycker att det låter som att det inte är den principen som
              styr Vänsterpartiets agerande.
            </seg>
            <seg n="38d514ca">
              Jag noterar att ni har tre olika uppfattningar i det rödgröna
              oppositionsalternativet. Det är tre partier som vill regera tillsammans.
              Detta är ett bra exempel på en fråga där man får hantera en krissituation,
              och man lyckas inte samla ihop sig. Man landar på tre olika linjer.
              Det säger någonting om förmågan att regera Sverige om man skulle
              hamna i det läget. Det oroar mig, och jag tror att det är bra
              att väljarna får veta detta.
            </seg>
          </u>
          <note type="speaker" n="fa5fba0c">
            Anf. 13 GÖRAN PETTERSSON (m):
          </note>
          <u who="goran_pettersson_9f8537" xml:id="i-713c2ad65a74e54e-0" n="e28043da">
            <seg n="7566378d">
              Herr talman! I trafikflygets ungdom skapades över hela världen
              stolta statliga flygbolag. Det var måhända rätt då, för det fanns
              ingen fungerande marknad och det behövdes mycket kapital i de
              bolagen som det privata näringslivet inte var berett att satsa.
            </seg>
            <seg n="d7338090">
              I Norden skapades bland annat SAS. SAS fick då vad vi då kunde
              tycka en ägarkonstellation som var vinnande. Det var tre regeringar,
              stora privata ägare, och dessutom blev bolaget börsnoterat.
            </seg>
            <seg n="bd4d4820">
              Denna lösning, som måhända syntes vara rätt då, är nu mycket
              komplicerad. Ägarbilden leder till att det nog är varje vd:s mardröm
              att ha ett ägande splittrat på tre regeringar som kan ha växlande
              politiska majoriteter, olika kulturer, olika opinionslägen. Dessutom
              har de inte en gemensam valdag, vilket ibland kan påverka.
            </seg>
            <seg n="45f41e16">
              Sedan de stora statliga flygbolagen bildades har verkligheten
              förändrats i grunden. De här stora statliga kolosserna till flygbolag
              har avvecklats en efter en. Det finns några kvar, några har förändrats
              och har en annan ägarbild, några har helt försvunnit. Man kan
              säga att på den marknad som nu råder kan de här stora bolagen
              med de komplicerade ägarbilderna jämföras med en stel och trög
              varelse som ska tävla mot någon som är anpassningsbar och snabb.
              I naturen är det ofta den anpassningsbare och snabbe som slår
              den stele och tröge. Det är vad vi ser på flygmarknaden.
            </seg>
            <seg n="12efd7e4">
              Det gör att vi inte har något direkt gynnsamt utgångsläge i frågan.
              Vi har den verklighet vi har. Nu är läget på grund av den stora
              ekonomiska krisen i världen sådant att marknaden dessutom har
              fallit för flygbolagen. Då står vi inför den kanske icke särskilt
              avundsvärda situationen att ta ställning till de reella alternativen.
            </seg>
            <seg n="863cba3f">
              Ett alternativ är att gå in med ytterligare 1,1 miljard i bolaget,
              såsom de två andra ägarregeringarna och de stora privata ägarna
              har sagt att de kommer att göra, och samtidigt som vi gör det
              bemyndiga regeringen att få en handlingsfrihet att vidta åtgärder,
              antingen att göra strukturaffär genom att till exempel gå ihop
              med ett annat bolag eller att sälja den svenska statens innehav
              i bolaget.
            </seg>
            <seg n="5451de89">
              Per Bolund höll ett fantastiskt anförande all heder. Jag kan
              nog säga att han höll ett anförande som varje renlärig nyliberal
              skulle ha varit stolt över i mycket stora delar. Jag skulle nästan
              säga att han beskrev Schumpeters kreativa förstörelse, att oavsett
              priset låta marknaden hänsynslöst se vad värdet är av SAS.
            </seg>
            <seg n="cb369bb7">
              Hade det varit ett privat innehav och inte svenska staten som
              ägde aktierna hade jag föredragit att gå på den linjen. Men det
              är en skillnad när det är svenska staten som äger saker. Svenska
              staten kan inte med innehav i statliga bolag agera som en hänsynslös
              nyliberal. Det är underförstått när svenska staten äger någonting
              att det är en annan typ av ägaransvar än hos en klippare på börsen.
              Så jag tror, Per Bolund, att det här var sista chansen för dig
              att i den här talarstolen uppträda som en sådan nyliberal, i alla
              fall om olyckan skulle vara framme och vi om sex månader skulle
              ha en annan majoritet i riksdagen.
            </seg>
            <seg n="b47b31fa">
              Det är bara att konstatera att den spridning som redovisats från
              Socialdemokraterna, Miljöpartiet och Vänsterpartiet är fascinerande.
              Jag tror inte att det någonsin har funnits en så stor spridning
              ens i Folkpartiet under deras glansperiod. Ni visar på en total
              splittring från en nyliberal Per Bolund över till en konsekvent
              Kent Persson. Vänsterpartiet har varit konsekvent i den här delen,
              och det är också hedrande. Vad det här visar är det fuskbygge
              till koalition som den rödgröna koalitionen är.
            </seg>
            <seg n="66a89a73">
              Hans Hoff har inte begärt så många repliker i dag, men jag tänkte
              ta upp en fråga som Hans Hoff lyfte fram, och det gäller synpunkter
              på regeringens information. När man tänker på det först tycker
              man: Det där låter väldigt klokt. Varför har man inte informerat
              mer? Då vill jag påtala att just konstellationen att man är ägare
              i ett börsnoterat bolag gör informationsgivningen synnerligen
              komplex. Det innebär att kurspåverkande information inte får delges
              hur som helst. Riksdagen ska i sitt arbetssätt vara öppen så att
              den information vi har ska vi kunna debattera. Den ska inte vara
              omgärdad med sekretessregler och tystnadsplikt, för då fungerar
              inte demokratin. Det visar åter hur olyckligt det är när staten
              är delägare i börsnoterade bolag. Det försvårar demokratin och
              informationsgivningen.
            </seg>
          </u>
          <note type="speaker" n="fd919b3f">
            Anf. 14 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-2" n="45cdbe5d">
            <seg n="f34d44cd">
              Herr talman! Återigen hör vi principer, men vi hör också hur
              de principerna är alldeles för lätta att gå ifrån. Jag skulle
              vilja citera Moderaternas handlingsprogram från 2007 där man skriver:
              Det är ett problem när staten både anger marknadens spelregler
              genom lagstiftningen och samtidigt uppträder som aktör på samma
              marknad. Allt offentligt företagande medför också en viss snedvridning
              av konkurrensen. Offentligt ägda företag uppträder i realiteten
              med den statliga eller kommunala beskattningsrätten som eget kapital.
            </seg>
            <seg n="6b33cda8">
              Det är väldigt tydliga skrivningar, skulle jag vilja säga. Jag
              tror att väljarna har uppfattat det som ett ganska tydligt ställningstagande
              också från Moderaternas håll för vad det är som ska vägleda när
              det gäller statlig inblandning i näringslivet.
            </seg>
            <seg n="eea34064">
              När den här frågan är uppe till beslut får vi se att de här orden
              inte gäller längre. Då är man beredd att skjuta till miljard efter
              miljard för att hålla ett bolag som konkurrerar på en vanlig konkurrensutsatt
              marknad under armarna, det vill säga precis det som man säger
              att man inte är för, att man snedvrider konkurrensen och att man
              har den statliga eller kommunala beskattningsrätten som eget kapital.
              Precis det som man kritiserar i handlingsprogrammet stöder man
              nu i talarstolen. Det är det man trycker på knapparna för att
              göra när den här saken kommer upp till votering i eftermiddag.
            </seg>
            <seg n="6170ccd4">
              Jag känner igen de här tongångarna från den debatt som fördes
              under varvskrisen här i Sverige då man också hade en princip.
              Det var klart att det skulle vara på kommersiella grunder, man
              hade bara anledning att just nu gå in med ett stöd för att se
              till att inte den svenska varvsindustrin gick under. Man hade
              anledning att ge lite bidrag för att kunna behålla arbetstillfällen.
            </seg>
            <seg n="20f35e9d">
              Jag tror att alla borde minnas vad som blev effekten av det,
              det vill säga stora förluster av skattebetalarnas pengar och inte
              någon förbättrad situation för de bolag som det handlade om.
            </seg>
          </u>
          <note type="speaker" n="8dfeecbf">
            Anf. 15 GÖRAN PETTERSSON (m) replik:
          </note>
          <u who="goran_pettersson_9f8537" xml:id="i-713c2ad65a74e54e-1" n="e28043da">
            <seg n="eb7da58d">
              Herr talman! Jag vet inte riktigt om jag uppfattade frågan, men
              jag kan väl hålla ett anförande. Vi är Moderata samlingspartiet.
              Moderat innebär att man inte blir fundamentalist och driver en
              fråga principiellt även när det skadar, när det skadar Sveriges
              anseende, när det skadar anställda och när det skadar den man
              är satt att leda.
            </seg>
            <seg n="69f09c07">
              I det här fallet är vi just i ett sådant läge. Att i det läget
              inte bidra till nyemissionen och sätta upp på säljlistan är det
              principiellt riktiga, men i verkligheten är inte världen så svartvit.
              Då är det ibland bra att vara lite moderat. Det är det regeringen
              är, och det är det som majoriteten antagligen kommer att vara
              senare i eftermiddag.
            </seg>
            <seg n="15d420e3">
              Det innebär, precis som jag sade, att svenska staten inte kan
              agera som en hänsynslös börsklippare. Sitter man i ett sådant
              ägarförhållande som vi nu gör följer ett ägaransvar. Det ägaransvaret
              är nu, precis som med de andra två regeringarna och de stora privata
              ägarna i SAS, att gå med i den här nyemissionen, även om jag kan
              säga att det smärtar i min marknadsliberala själ.
            </seg>
            <seg n="2054d4c5">
              Ibland blir det till att ta hänsyn till fundamenta, men samtidigt,
              vilket jag tycker är väldigt bra i det här beslutet, bemyndigar
              vi regeringen att göra ägarförändringar. Regeringen tillåts att
              gå ur det här ägandet, alltså att sälja aktieposten. Det tycker
              jag är väldigt bra. Det innebär att det här beslutet som helhet
              är ett mycket moderat tillämpande av de textrader du läste upp.
            </seg>
          </u>
          <note type="speaker" n="b5cdfc64">
            Anf. 16 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-3" n="45cdbe5d">
            <seg n="8daf3ab5">
              Herr talman! Vi kan väl säga att det är ett moderat agerande
              på det sättet att man skriver ned alla principerna, men man följer
              inte upp dem i praktisk handling.
            </seg>
            <seg n="c88395f1">
              Det har kommit upp här i debatten vid ett antal tillfällen att
              det ansvarsfulla skulle vara att gå in med kapital nu och se till
              att SAS har kapital så att det räcker för att klara sig igenom
              den här krisen. Jag vill hävda att ingenting kan vara mer felaktigt.
              Jag tror att det beslut som man tänker fatta nu i riksdagen är
              en enorm björntjänst för SAS. Det är nog det värsta som det här
              bolaget kan drabbas av.
            </seg>
            <seg n="c80b7e57">
              Anledningen till det är ju EU:s statsstödsregler som är väldigt
              tydliga i det här fallet. EU gör väldigt tydlig skillnad mellan
              om det är en statlig ägare eller om det är en privat ägare. Stater
              ska inte gå in och stödja företag.
            </seg>
            <seg n="03e016bd">
              Redan det tidigare tillskottet har varit föremål för granskning
              hos EU-kommissionen. Man har någon form av praxis inom EU-kommissionen.
              En gång kan det vara okej att gå in med stöd i ett bolag för att
              det inte ska gå under, men andra gången betraktas det som ett
              illegitimt statsstöd. Vi vet redan i dag att de flygbolag som
              verkar på den konkurrensutsatta marknaden med privat ägande har
              klagat hos EU-kommissionen över att de nordiska staterna går in
              med ytterligare kapital till SAS.
            </seg>
            <seg n="0bdde692">
              Min bedömning och många andra analytikers bedömning är att det
              finns en stor risk att EU-kommissionen inte kommer att godkänna
              det här. Man kommer att säga att den här affären inte var okej.
              Staten hade inte rätt att gå in med de pengarna. SAS kommer att
              få betala tillbaka de här pengarna och man kommer att hamna i
              en fullständigt katastrofal ekonomisk situation. Jag skulle säga
              att det är regeringens agerande här som genom EU-kommissionens
              beslut längre fram kommer att leda till SAS undergång. Den risken
              ser jag som överhängande.
            </seg>
            <seg n="c774964e">
              Det skulle vara väldigt intressant att höra hur Göran Pettersson
              ser på risken att EU faktiskt inte godkänner det här tillskottet
              utan säger att det är ett illegitimt statsstöd som inte stämmer
              överens med de regler som EU har satt upp.
            </seg>
          </u>
          <note type="speaker" n="929774df">
            Anf. 17 GÖRAN PETTERSSON (m) replik:
          </note>
          <u who="goran_pettersson_9f8537" xml:id="i-713c2ad65a74e54e-2" n="e28043da">
            <seg n="cb4e27fa">
              Herr talman! Det här är Sveriges riksdag, det är inte en domstol.
              Det är ofta saker och ting ska prövas. Då har vi en särskild ordning
              för det. Det är väldigt viktigt att skilja på de två begreppen.
            </seg>
            <seg n="783ce81b">
              Frågan om nyemissionen i SAS är ju beredd inte bara i ett regeringskansli
              utan i tre. Det är tre regeringar som står bakom. Nu är inte jag
              någon jurist så min personliga åsikt i frågan om riskbedömningen
              tror jag är av ganska ringa värde, men jag konstaterar att tre
              regeringskanslier har berett frågan och lämnat underlaget till
              sina respektive parlament. Jag är trygg i det, men den tryggheten
              innebär inte med hundraprocentig visshet att en domstol inte skulle
              kunna fälla ett annat utslag. Jag tycker att det är bra att vi
              har den ordningen, att det finns en möjlighet att beslut prövas
              av domstolen. Jag säger igen, det här är Sveriges riksdag, det
              är inte en domstol.
            </seg>
            <seg n="a253c6db">
              Ändå är det ju som så att en regering måste kunna ha en sammanhållen
              politik där man väger olika delar. Den svartvita beskrivning som
              har gjorts här i dag kan man ha när man är i opposition och kanske
              om man är ett litet parti. Då kan man tillåta sig en lite mer
              frisvängande del, vara väldigt principfast och inte behöva ta
              hänsyn till verkligheten. Men regeringen har att ta hänsyn till
              en verklighet som finns där ute. Då finns det en majoritet, som
              jag uppfattar det, här i kammaren. Fem partier kommer att ställa
              upp på nyemissionen. Sex partier kommer att ställa upp för ett
              ökat bemyndigande.
            </seg>
          </u>
          <note type="speaker" n="ac276371">
            Anf. 18 CLAES VÄSTERTEG (c):
          </note>
          <u who="claes_vasterteg_c3eca8" xml:id="i-5769f1f5780a771f-0" n="070da7d3">
            <seg n="1367cd2c">
              Herr talman! Precis som har berörts här innan är det vi debatterar
              i dag en nyemission till SAS men också ett bemyndigande för regeringen
              att vid lämplig tidpunkt minska ägandet i SAS.
            </seg>
            <seg n="f4149bb5">
              Vi kan konstatera att flygbranschen som helhet under ett antal
              år mött stora utmaningar. Vi ser ökad konkurrens, pressade priser
              och ett minskat resande. I den globala finanskrisens spår var
              2009 det sämsta året någonsin för den globala flygindustrin. Detta
              har givetvis påverkat SAS. Det kan lugnt sägas att SAS har ett
              utmanande läge. Intäkterna har minskat. Samtidigt har konkurrensen
              från lågprisbolag ökat och SAS eget kostnadsläge har varit för
              högt.
            </seg>
            <seg n="ae79118b">
              Det omfattande besparingsprogram som SAS ledning och styrelse
              presenterade i början av året har analyserats noga av den svenska
              regeringen. Bedömningen är att planen ger förutsättning för att
              skapa ett konkurrenskraftigt SAS och ge svenska skattebetalare
              en marknadsmässig avkastning på det investerade kapitalet.
            </seg>
            <seg n="05891cd6">
              Jag vill i det sammanhanget framhålla det arbete som vd, ledning,
              styrelse, anställda och fack i SAS just nu gör. Man gör ett enormt
              jobb för att vända utvecklingen. Man gör ett enormt jobb för att
              skapa ett starkt och konkurrenskraftigt bolag. När de här kostnadsbesparingarna
              är genomförda kommer SAS att vara en tillgång för industrin och
              jobben i Sverige.
            </seg>
            <seg n="11126eb6">
              Herr talman! För Centerpartiet och Alliansen är det viktigt att
              vi tar vårt ansvar för att värna ägandet och avkastningen i bolaget.
              Det är anledningen till att vi står här i dag och till att beslutet
              om nyemission är angeläget. Skattebetalare och andra aktieägare
              har investerat i SAS under ett antal år, men nu har ledningen
              och de anställda äntligen lyckats skapa en viss framtidstro och
              lagt grund för att göra bolaget lönsamt. Då är det självklart
              att vi som ansvarsfulla ägare måste orka ge bolaget det som krävs
              för att lyckas.
            </seg>
            <seg n="ea771085">
              Jag konstaterar att det i Sveriges riksdag finns en bred majoritet
              som just är beredd att ta det här ansvaret. Jag kan med tillfredsställelse
              konstatera att socialdemokrater och vänsterpartister i det här
              fallet visar prov på regeringsduglighet.
            </seg>
            <seg n="b0ed804e">
              Men om vi tittar på det tredje benet i vänsterkartellen kan jag
              inte konstatera annat än att Miljöpartiets agerande är ansvarslöst
              och ett ansvarslöst hanterande av skattebetalarnas pengar. Det
              är rent ut sagt ett slag i ansiktet på alla de 18 000 anställda
              i SAS som sliter hårt för att öka intäkter och sänka kostnader.
            </seg>
            <seg n="5e7df12f">
              Det som vi efterlyste vid förra årets nyemission har man levererat.
              Man har levererat ytterligare besparingar. Andra investerare har
              visat att de vill satsa på SAS, och personalen har sagt att den
              är beredd att sänka sin lön. Det gör att vi nu är i ett läge där
              vi kan se att vi på sikt kan göra SAS lönsamt.
            </seg>
            <seg n="5badac9f">
              Herr talman! Jag tänkte precis som flera andra talare har gjort
              här innan uppehålla mig en stund vid Miljöpartiets agerande i
              den här frågan och det som Per Bolund fört fram som en principfast
              position för hur man hanterar statligt ägande.
            </seg>
            <seg n="af5918cc">
              Jag blir inte klok på Per Bolund och Miljöpartiet. För några
              år sedan sade man nej till att sälja Vin &amp; Sprit. Där ville man
              ha kvar ägandet. Men i det här fallet säger man nej till att skjuta
              till extra pengar till SAS, och man vill sälja bolaget omedelbart.
            </seg>
            <seg n="1720dbaf">
              Det vill man göra med motiveringen att det inte finns någon samhällspolitisk
              nytta med att staten äger flygbolag. Vad var då den samhällspolitiska
              nyttan när ni ville fortsätta att äga Vin &amp; Sprit? Det är inte
              ett principfast agerande, och det är inte så att man blir klok
              på vad Miljöpartiet vill med det statliga ägandet.
            </seg>
            <seg n="5121bd4b">
              Jag skulle vilja ställa några frågor till Per Bolund och Miljöpartiet.
              Du har fått ett antal frågor tidigare under debatten, men jag
              tycker inte att vi har fått några klargörande svar. Vad hade hänt
              med SAS om vi och de andra ägarna nu valt att inte skjuta till
              några pengar?
            </seg>
            <seg n="94eeed3b">
              Miljöpartiet vill sälja SAS omedelbart. Finns det några köpare,
              och vilket pris räknar du med att du ska få betalt med den linje
              du valt för att vilja sälja SAS? Är det inte i själva verket så,
              Per Bolund, att du helst skulle vilja se att SAS gick i konkurs?
            </seg>
            <seg n="6dbedf66">
              Herr talman! Regeringen har genomfört en utvärdering av svenska
              statens innehav i SAS, och bedömningen är att statens ägande ska
              minska, som jag sade tidigare, när tidpunkten är lämplig. SAS
              verkar på en konkurrensutsatt marknad. Det finns inget skäl till
              eller egenvärde i att staten äger bolaget. Men ska vi förändra
              ägandet genom exempelvis en strukturaffär ska det göras när vi
              får en avkastning, och så är det inte i dagsläget. Det skulle
              vara mycket svårt att hitta en köpare som gav oss ett bra pris.
            </seg>
            <seg n="94b26015">
              Därför ska vi nu i dag ge regeringen mandatet att minska ägandet
              när det är affärsmässigt möjligt. Genom nyemissionen tar vi vårt
              ansvar som ägare. Vi skapar förutsättningar för ett livskraftigt
              SAS, något som kommer att vara till gagn för den skandinaviska
              infrastrukturen.
            </seg>
          </u>
          <note n="7e666979">
            Herr talman! Med det yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="3ae24fc5">
            Anf. 19 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-4" n="45cdbe5d">
            <seg n="c1ee25c4">
              Herr talman! Claes Västerteg talar med stora ord om ansvarslöshet
              med skattebetalarnas pengar. Mycket ska man höra innan öronen
              ramlar av. Ibland blir man häpen över hur man vänder perspektiven
              så att svart blir vitt och vitt blir svart.
            </seg>
            <seg n="b65cc462">
              Det vi nu diskuterar är att staten med Centerpartiets och Claes
              Västertegs stöd ska agera riskkapitalist och gå in med pengar,
              som vi också har hört från andra borgerliga debattörer här från
              talarstolen. Man kan fundera på om det är rätta sättet att använda
              skattebetalarnas pengar.
            </seg>
            <seg n="74868ee2">
              Tycker Claes Västerteg att det bästa sättet att använda nästan
              2 ½ miljard av skattebetalarnas pengar är att lägga in dem i ett
              flygbolag? Är det den bästa användningen av 2 ½ miljard av skattebetalarnas
              pengar? Det vore intressant att få ett svar på.
            </seg>
            <seg n="2726ece0">
              En intressant fråga som jag har ställt tidigare är om det finns
              någon gräns för hur mycket pengar som Claes Västerteg och hans
              kolleger i de partier som ingår i regeringen är beredda att gå
              in med till SAS. Jag ställde den frågan redan förra gången det
              var aktuellt med ett ägartillskott till SAS, och jag fick inte
              något svar då.
            </seg>
            <seg n="d0abf0ea">
              Jag har debatterat den frågan flera gånger efter beslutet, bland
              annat i radio med statssekreterare Ola Alterå som har ansvar för
              de här frågorna. Jag frågade hur mycket mer pengar man var beredd
              att gå in med. Hans svar var: Vi är inte beredda att gå in med
              några ytterligare pengar. Ändå står vi här bara ett knappt år
              senare och regeringen föreslår att man ska gå in med ännu mer
              pengar till SAS.
            </seg>
            <seg n="6cf72dbd">
              Maud Olofsson har varit ute i medierna och sagt att det inte
              är aktuellt med extra tillskott till SAS. Bara ett par månader
              senare står man här och är beredd att skjuta till ytterligare
              drygt 1 miljard kronor. Finns det någon gräns för hur mycket pengar
              Claes Västerteg är beredd att gå in med från skattebetalarnas
              pengar för att skjuta till pengar till SAS i förhoppningen om
              att det någon gång i framtiden ska bli ett lönsamt bolag som man
              kan sälja med tillräckligt mycket vinst?
            </seg>
          </u>
          <note type="speaker" n="bb5fd3c0">
            Anf. 20 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-5769f1f5780a771f-1" n="070da7d3">
            <seg n="051dd3af">
              Herr talman! Jag kan garantera Per Bolund att vi inte hade stått
              här i dag och skjutit till de extra pengarna om vi inte hade sett
              att SAS ledning, styrelse, fack och anställda har varit villiga
              att vara med och ändra och förändra utvecklingen. Det har också
              varit med i den diskussion som regeringen har haft att det har
              varit villkorat för att man ska kunna se att det kan bli lönsamt
              i framtiden.
            </seg>
            <seg n="91f8334b">
              Om vi skulle göra som Per Bolund vill göra och som han vill att
              vi ska fatta beslut om här i kammaren i eftermiddag att vi ska
              säga nej till nyemissionen, skulle vi sätta SAS i ett oerhört
              prekärt läge. Stefan Attefall berörde innan vad som skulle hända
              med börskursen. Vi skulle sätta SAS i ett läge där det skulle
              stå på randen av konkurs.
            </seg>
            <seg n="3bbd9147">
              Om det är på det sättet som Per Bolund agerar ansvarsfull ägare
              vill inte jag se hur han ska agera i andra frågor. Det vi nu gör
              är att vi tar vårt ansvar som ägare. Vi är delägare i företaget.
              Vi behöver vara med och utveckla och se till att det skapar avkastning
              i framtiden. Då tar vi ansvar för skattebetalarnas pengar.
            </seg>
            <seg n="6464fd7e">
              Det gör inte Per Bolund i det här fallet. Han agerar som den
              medlem i ett oppositionsparti han är och som jag hoppas att han
              fortsätter att vara. Det är inte bra för det svenska samhället
              i stort och inte bra för Sveriges renommé som ägare om Miljöpartiet
              och Per Bolund får vara med och agera.
            </seg>
          </u>
          <note type="speaker" n="035c35f2">
            Anf. 21 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-5" n="45cdbe5d">
            <seg n="e6f62f5d">
              Herr talman! Jag tolkar svaret som att Claes Västerteg tycker
              att det bästa sättet att använda 2 ½ miljard kronor i skatteintäkter
              är att slussa dem till flygindustrin, det vill säga en subvention
              till flygande. Jag kan vara väldigt tydligt med att jag inte delar
              den bedömningen. Det är ett oklokt sätt att använda skattebetalarnas
              pengar. Jag tror att många skattebetalare som nu får ställa upp
              med ett antal hundratal kronor för att genomföra regeringens politik
              också håller med mig om den saken.
            </seg>
            <seg n="17420d9e">
              Är det några som riskerar att SAS hamnar i konkurs är det regeringen
              genom just det agerande som den nu gör. Som jag var inne på har
              det redan kommit in klagomål till EU-kommissionen över att man
              nu från statligt håll är beredd att gå in med ytterligare pengar
              till ett flygbolag som verkar på en konkurrensutsatt marknad.
              EU-kommissionen har haft den praxisen i tidigare fall att den
              kan acceptera att man en gång går in med pengar till ett bolag
              som går dåligt på en konkurrensutsatt marknad. Men den andra gången
              har den sagt nej. Den har inte accepterat att man går in med ytterligare
              ett kapitaltillskott. Den anser att man snedvrider konkurrensen
              och att det är ett illegitimt statsstöd.
            </seg>
            <seg n="b61b0003">
              Den situation som regeringspartierna sätter SAS i är att man
              om ett antal månader eller kanske ett antal år, beroende på hur
              snabbt processen går, riskerar att med ganska stor sannolikhet
              få ett beslut emot sig inom EU som säger att det stöd som man
              gick in med från skattebetalarnas sida inte var acceptabelt och
              att SAS måste betala tillbaka de pengarna. Då står SAS i en situation,
              Claes Västerteg, som kommer att vara fruktansvärt svår att hantera.
              Då kan man verkligen tala om ett bolag som står på konkursens
              rand.
            </seg>
            <seg n="29de50d4">
              Jag skulle vilja höra hur Claes Västerteg ser på det. Är det
              en utveckling av det här bolaget som du ser framför dig? Bedömer
              du att EU-kommissionen kommer att fatta ett helt annat beslut
              och välkomna att man går in med mer statliga pengar till ett bolag
              på en konkurrensutsatt marknad?
            </seg>
          </u>
          <note type="speaker" n="29bf9dd2">
            Anf. 22 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-5769f1f5780a771f-2" n="070da7d3">
            <seg n="e6df8ae4">
              Herr talman! Jag kan än en gång konstatera, som andra också har
              gjort, att Per Bolund är svävande om vad som skulle hända om vi
              sade nej här i kammaren i dag till nyemissionen. Vad skulle hända
              med SAS? Vad skulle det få för effekt för företagets fortlevnad
              och för de 18 000 anställda, och vad skulle det kosta skattebetalarna
              i slutändan?
            </seg>
            <seg n="de3f4f01">
              Jag ställde den frågan i mitt anförande. Per Bolund har haft
              två repliker på sig att svara. Han har valt att inte svara på
              frågan. Det kanske i själva verket är så, som jag sade i anförandet,
              att man hellre ser att SAS går i konkurs i slutändan.
            </seg>
            <seg n="add4208b">
              Som jag också sade i mitt anförande blir jag inte klok på vad
              Per Bolund och Miljöpartiet vill med det statliga ägandet. Man
              ville fortsätta att äga Vin &amp; Sprit. Man tyckte tydligen då att
              det var en samhällelig nytta. Men man vill nu omedelbart sälja
              SAS. Följden skulle bli att det skulle bli ett lågt pris och att
              det skulle kosta pengar för de svenska skattebetalarna.
            </seg>
            <seg n="a9358680">
              Vi tar ansvar som ägare. Tack och lov att det är Alliansen som
              styr i de här sammanhangen.
            </seg>
          </u>
          <note type="speaker" n="0db5179e">
            Anf. 23 CARL B HAMILTON (fp):
          </note>
          <u who="carl_b_hamilton_b4f697" xml:id="i-304a83782b667771-0" n="c142243a">
            <seg n="d49f6601">
              Herr talman! SAS och flygindustrin befinner sig i en besvärlig
              situation. Många faktorer har påverkat detta. Tre regeringar är
              nu beredda att bevilja nytt kapital till SAS, liksom minst en
              privat ägare. Det är viktigt att understryka att det här är villkor
              som har satts och som nu också är uppfyllda. Det svåraste villkoret
              att uppfylla var uppenbarligen det som innebar att även den danska
              kabinpersonalen skulle ställa upp på den uppgörelse som gör att
              personalkostnaderna sänks med 500 miljoner kronor. Det är viktigt
              att understryka att villkoren har varit en förutsättning för att
              den svenska regeringen ska göra detta kapitaltillskott.
            </seg>
            <seg n="01e84336">
              Någon seriös köpare finns inte i dagsläget. Det är den helt avgörande
              restriktionen på vårt agerande. Vi befinner oss om inte i en nödsituation
              så i alla fall i något åt det hållet. Båda utskotten har varit
              mycket tydliga med att utskotten vill se en förändring i ordnade
              former när det finns en seriös köpare. Genom att delta i emissionen
              bidrar svenska staten till att förbereda en försäljning av den
              svenska statens andel i SAS.
            </seg>
            <seg n="75581865">
              Miljöpartiet vill inte tillskjuta kapital. Eftersom det inte
              finns någon seriös köpare i sikte blir partiets ställningstagande
              därför i praktiken att partiet vill framtvinga en abrupt konkurs
              för SAS. Om det blir ett besked från denna kammare efter voteringen
              att inget kapital ska beviljas innebär det exempelvis att ingen
              person eller inget företag skulle vilja eller våga köpa biljetter
              i förväg. Det är en oerhört enkel effekt eftersom man alltid i
              denna bransch gör förköp. Man skulle inte få resan. De som har
              köpt biljetter får inte tillbaka pengarna.
            </seg>
            <seg n="f1ab8f1d">
              Den abrupta konkursen inte bara struntar Miljöpartiet i utan
              man välkomnar den. Med öppna ögon accepterar Miljöpartiet konsekvenserna
              för resenärer, för anställda och för flyginfrastrukturen i landet.
              Att den plötsligt bryter ihop är tydligen likgiltigt för Miljöpartiet.
              Man bör, som jag, tycka att detta är ansvarslöst, men jag ser
              detta lika mycket som ett utslag av Miljöpartiets allmänt flygfientliga
              och Norrlandsfientliga hållning.
            </seg>
            <seg n="60637b9d">
              Talet om försäljning i dag av SAS är en bluff. Det finns ingen
              seriös köpare just nu. Sanningen är att Miljöpartiet vill skapa
              kaos med en plötslig konkurs. Miljöpartiet vill därmed misskreditera
              SAS och uppfylla sitt mål att ge allt flyg dåligt rykte.
            </seg>
          </u>
          <note type="speaker" n="c1a3ac5d">
            Anf. 24 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-6" n="45cdbe5d">
            <seg n="4c42e9a1">
              Herr talman! Ibland blir man upprörd i den här kammaren, speciellt
              när människor står i talarstolen och sprider uppgifter som är
              i det närmaste att betrakta som förtal. Carl B Hamilton står i
              talarstolen och säger vad Miljöpartiet tycker, vad vi välkomnar.
              Vi skulle välkomna att SAS går i konkurs.
            </seg>
            <seg n="426ad3df">
              Jag vill be Carl B Hamilton ta tillbaka de ståndpunkterna. Du
              har ingen aning om vad vi välkomnar, Carl B Hamilton. Det här
              är antaganden som du löst rycker från jag vet inte var. Det är
              absolut inte från mitt anförande.
            </seg>
            <seg n="faecad61">
              Jag tycker att vi kan hålla oss för goda i den här talarstolen
              med att komma med sådana påståenden som det inte finns någon täckning
              för över huvud taget och som faktiskt är rent ut sagt falska.
              Jag skulle vilja ha en ursäkt från Carl B Hamilton. Det är inte
              ett seriöst sätt att hantera riksdagsdebatter på.
            </seg>
            <seg n="8112fad9">
              Vi delar däremot inte Carl B Hamiltons bedömning men det är en
              politisk fråga att ett nej till ett kapitalskott skulle utsätta
              SAS för en konkurs. Vi tror att det går att hitta andra köpare
              och andra aktörer som är beredda att gå in med det kapital som
              SAS behöver. Vi tror att det här går att lösa på en privat marknad.
            </seg>
            <seg n="74b0251a">
              Vi kan vara överens om att vi inte kommer att få så mycket betalt
              som regeringen hade önskat för SAS. Miljöpartiets bedömning är
              att det kan vara värt att ta den förlusten, att inte få in så
              mycket pengar från det privata kapitalet om SAS säljs. Det är
              ett bättre alternativ än att gång efter gång gå in med nya miljardbelopp.
              Det är inte så att det är fråga om noll mot att få ett mindre
              värde. Tvärtom är regeringen beredd att gå in med nya pengar för
              att hålla SAS flytande, det vill säga en förlust. Den tycker regeringen
              är bättre att ta än att få lite lägre vinst om bolaget säljs.
            </seg>
            <seg n="781c64bb">
              Tycker Carl B Hamilton att det är en bra affärsmässig princip
              att hantera statligt ägande på?
            </seg>
          </u>
          <note type="speaker" n="be166b7c">
            Anf. 25 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-304a83782b667771-1" n="c142243a">
            <seg n="7694d626">
              Herr talman! Jag tänker inte ta tillbaka någonting. Jag vill
              bara understryka att om det förslag som Miljöpartiet har lagt
              fram och som vi ska votera om senare i dag skulle vinna bifall
              i kammaren, som Stefan Attefall tidigare påpekat, skulle konsekvensen
              bli att värdet på bolaget faller som en sten på de europeiska
              börserna och bolaget går i konkurs. De som har fordringar på bolaget
              skulle upptäcka att de skulle riskera sina fordringar. Det blir
              konsekvensen. Ingen skulle heller köpa flygbiljetter. Intäktsströmmen
              till bolaget skulle upphöra omedelbart. Det är konsekvensen.
            </seg>
            <seg n="2cfbcf8a">
              Det här är inte ett bolag vilket som helst utan det är ett bolag
              som lever på sitt förtroende. Det finns andra bolag i samma situation.
              Vi har diskuterat bankerna i finansutskottet ett antal gånger.
              Konsekvensen blir en abrupt konkurs.
            </seg>
            <seg n="a4e3f70f">
              Sedan vill jag svara på en fråga som Per Bolund kommer att ställa.
              Redan innan han har ställt frågan kan jag svara på den. Det gäller
              frågan om vi skulle gå in med mer pengar. Självklart är svaret
              0 kronor. Vi beviljar inte 1,1 miljard för att sedan låtsas som
              att vi skulle ha för avsikt att gå in med mer pengar. Svaret på
              frågan är naturligtvis 0 kronor.
            </seg>
            <seg n="b17f6708">
              Det här är inte något som vi gör med glädje, som flera har sagt.
              Det här är lite av en nödsituation. Det gäller naturligtvis att
              försöka sälja företaget till en seriös köpare så snart ett sådant
              företag finnas. Men det måste ske i ordnade former.
            </seg>
          </u>
          <note type="speaker" n="4f59882c">
            Anf. 26 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-7" n="45cdbe5d">
            <seg n="580cd1c2">
              Herr talman! Jag kan börja med att konstatera att vi nu har en
              ton i riksdagen där vi kan klistra på andra partier olika uppfattningar
              utan att ha någon som helst täckning för det. Jag får fundera
              ut vilka uppfattningar jag ska klistra på Folkpartiet i diverse
              olika politiska frågor. Jag hade hoppats att vi inte skulle behöva
              använda den taktiken och det sättet att debattera på i riksdagen,
              men det är möjligt att det är det systemet som vi nu kommer att
              få. Jag anser att Carl B Hamilton i större utsträckning än många
              andra ledamöter använder sig av den principen när han debatterar.
              Jag beklagar det.
            </seg>
            <seg n="0b16bf05">
              Carl B Hamilton säger med fast röst 0 kronor. Nu ska ni inte
              gå in med nya pengar till SAS. Hur ska vi kunna tro på det, Carl
              B Hamilton? Det var precis det ni sade förra gången jag var uppe
              i debatten. Det är vad den ansvarige statssekreteraren från regeringens
              sida har sagt i debatten till mig personligen. Det är vad den
              ansvariga ministern Maud Olofsson sade bara för ett par månader
              sedan i medierna. Nu står ni här ändå och är beredda att skjuta
              till miljardbelopp. Jag konstaterar att det är svårt att lägga
              någon trovärdighet vid de ord som Carl B Hamilton säger när vi
              kan se hur precis samma ord har svikits förut.
            </seg>
            <seg n="29c254e0">
              Carl B Hamilton är professor i nationalekonomi, om jag inte tar
              fel. Det vore intressant att höra vad nationalekonomisk teori
              säger om statlig inblandning på konkurrensutsatta marknader. Är
              det någonting som Carl B Hamilton har stått och föreläst för studenter
              om? Är det en bra princip att staten ska fortsätta att skjuta
              till miljard efter miljard till företag som verkar på en konkurrensutsatt
              marknad?
            </seg>
            <seg n="b3f52627">
              Jag kan konstatera att Carl B Hamilton inte har sitt parti med
              sig. Om vi tittar i Folkpartiets partiprogram på s. 29 står det
              att stat och kommun inte ska ägna sig åt näringsverksamhet eftersom
              det innebär att skattebetalarna tvingas ta affärsmässiga risker.
              Tycker Carl B Hamilton att det här beslutet stämmer överens med
              det som står i Folkpartiets partiprogram? Innebär inte det här
              att man tar en affärsmässig risk?
            </seg>
            <seg n="4478cd1a">
              Jag hävdar att det är regeringens agerande, regeringens tillskott
              av pengar i stället för att genomföra en kontrollerad försäljning
              av SAS, som verkligen utsätter bolaget för fara.
            </seg>
          </u>
          <note type="speaker" n="edab3fcc">
            Anf. 27 CARL B HAMILTON (fp) replik:
          </note>
          <u who="carl_b_hamilton_b4f697" xml:id="i-304a83782b667771-2" n="c142243a">
            <seg n="9ed35b06">
              Herr talman! Per Bolund syftar på konkurrensreglerna. Anledningen
              till att man kan göra den här statliga interventionen, eller det
              nya kapitaltillskottet, är den så kallade marknadsekonomiska investerarprincipen
              i EU:s konkurrensrätt. Jag tror att det är helt riktigt, som Per
              Bolund har sagt, att man kan göra det där en gång. Man kanske
              kan göra det två gånger, men det är klart att man är på ett sluttande
              plan.
            </seg>
            <seg n="a6e0cc51">
              Man kan göra detta just nu beträffande flygindustrin. Eftersom
              så många andra har syndat på nåden är det andra som har plogat
              före de nordiska länderna, om det skulle bli ett skarpt läge och
              frågan skulle undersökas.
            </seg>
            <seg n="96f15dea">
              Per Bolund förutser att det inte skulle vara någon restriktion
              nästa eller nästnästa gång som man uppträder här med ytterligare
              krav på kapitaltillskott. Då är restriktionen naturligtvis, förutom
              att jag sade 0 kronor tidigare, den att EU:s konkurrensrätt förr
              eller senare slår till.
            </seg>
            <seg n="ed81195b">
              Det är egentligen det som man även inom SAS måste vara medveten
              om. Det går inte att rekvirera kapital från de tre regeringarna
              fler gånger. Det beror dels på att regeringarna rimligtvis blir
              mer och mer motvilliga, dels på att det blir mer och mer oförenligt
              med EU:s konkurrensrätt. Såvitt jag förstår blir det inte så stora
              problem den här gången, men tyvärr beror det mer på att andra
              länder har syndat på nåden tidigare och i större omfattning än
              den lilla synd som vi nu ska ägna oss åt.
            </seg>
          </u>
          <note type="speaker" n="091fdcb4">
            Anf. 28 HANS ROTHENBERG (m):
          </note>
          <u who="hans_rothenberg_943492" xml:id="i-3109fb954a8d5a7b-0" n="155009d2">
            <seg n="0e441b81">
              Herr talman! Den gångna vintern har på många sätt satt fokus
              på ägandet ägandet inom industri, inom näringar, inom statlig
              verksamhet, inom privat verksamhet. Många gånger har vi i denna
              kammare talat om tillskott till bilindustrier, till näringar som
              bedrivs i privat regi och enskild regi och som verkar på en konkurrensutsatt
              marknad. Vi har i denna kammare i Sveriges riksdag konstaterat
              att det har funnits många höga röster för att staten ska gå in
              med friska pengar i privat näringsverksamhet.
            </seg>
            <seg n="6d951333">
              Alliansregeringen har i detta sammanhang haft en klar, tydlig
              och distinkt hållning i frågan: Inte kasta medborgarnas pengar
              efter dåliga pengar. Ägaransvaret ska alltid falla på den som
              innehar ägandet. Om det är i statlig ägo är det statens ansvar
              att ta ansvar för ägandet. Om det är i privat ägo är det den private
              ägarens ansvar att ta sitt ansvar för detta.
            </seg>
            <seg n="f034fe94">
              Nu är det ett av statens delägda bolag, SAS, som är uppe till
              diskussion. Med den nyemission som riksdagen senare i dag kommer
              att bevilja, och också kravet på att ge ett bemyndigande att sälja
              statens andel i SAS, är detta en mycket tydlig markering från
              ägaren att ta sitt ansvar, att ta ansvaret för att reda upp bolaget,
              göra det dugligt att kunna fungera vidare men också göra det möjligt
              att flyga fritt på en konkurrensutsatt marknad, med enskilda och
              med privata ägare som huvudsakliga ägaraktörer.
            </seg>
            <seg n="e30147b3">
              Det är mycket riktigt, herr talman, orimligt med årliga aktieägartillskott.
              Det är också viktigt att riksdagen här markerar detta, vilket
              vi kommer att göra genom att bifalla den här propositionen. Det
              är lika orimligt att som ägare glida undan ansvaret för ett vårdat
              och hanterbart ägande.
            </seg>
            <seg n="c4f7ad97">
              Ansvar för ägande förpliktigar. Ställer man krav på andra, som
              bilproducenter, måste man också vara beredd att ta ansvar för
              den egna verksamheten när den inte fungerar. Man kan inte ha en
              princip när det gäller andras egendomar och en annan princip när
              det gäller ens egna. Det handlar om att ställa krav på andra men
              också att vara ett föredöme själv.
            </seg>
            <seg n="f61b163d">
              Detta tillskott på 1,1 miljard kronor är villkorat. Det handlar
              om att tre ytterligare länder ska gå in med motsvarande insatser
              i en nyemission.
            </seg>
            <seg n="a0d9283f">
              Men det kräver också en facklig uppslutning. Det här är ett bolag
              där svenska staten har varit ägare under decennier, och det har
              funnits en kultur där det nu också är läge att ställa krav på
              den fackliga uppslutningen och personalens uppslutning för att
              få bolaget att fungera.
            </seg>
            <seg n="256b10e2">
              Det finns en ideologisk motståndare till att bemyndiga en försäljning
              av SAS. Jag talar om Vänsterpartiet. Man vill konsekvent stödja
              bolaget genom att tillskjuta pengar. Men man är inte intresserad
              av att avyttra detta bolag, som faktiskt skulle må bra av fler
              enskilda, privata ägare.
            </seg>
            <seg n="e52d47fb">
              Socialdemokraterna är ideologiska motståndare till försäljning
              av statliga bolag. Trots det har man tidigare mandatperioder sålt
              statligt ägande för miljarder kronor. Man har föreslagit att dra
              tillbaka försäljningsbemyndigande om ägandet i SBAB och i övriga
              statliga bolag som står på försäljningslistan. Men denna gång
              stöder man tillskottet av pengar till SAS, och man stöder också
              att SAS ska säljas. Det är en ideologisk motsägelse, men även
              om det är en motsägelse är det bara att tacka och ta emot den
              här gången har Socialdemokraterna landat rätt.
            </seg>
            <seg n="e40b56c7">
              När det gäller Miljöpartiet är man inte ideologisk motståndare
              till försäljning av statliga bolag, även om man har anklagat Alliansen
              för att sälja statliga bolag av ideologiska skäl. Däremot vill
              man sälja SAS, men är i detta läge inte beredd att ta det ansvar
              som det innebär att vara ägare och göra bolaget i säljbart skick.
            </seg>
            <seg n="61db4989">
              Debatten hittills har i några replikskiften visat på hur man
              ser på vad som är ansvarstagande, att ge SAS möjligheter att fungera
              och därmed ge aktieägarna, medborgarna, möjlighet att få betalt
              för SAS vid en försäljning eller att inte göra detta.
            </seg>
            <seg n="ed301919">
              Om ideologin är kapitalförstöring kanske vi kan få en intressant
              replikväxling här efteråt för att reda ut detta.
            </seg>
            <seg n="fd38bc17">
              Jag vill återigen tacka Socialdemokraterna för att man tar ansvaret
              och har viljan att sälja.
            </seg>
            <seg n="9249c23e">
              Jag vill tacka Miljöpartiet för att man har ambitionen att vilja
              sälja SAS, men inte tacka för att man inte vill ta det ansvar
              man behöver för att göra bruden klädd.
            </seg>
            <seg n="08638509">
              Och tack och lov att Vänsterpartiet inte får mer inflytande över
              vårt gemensamma ägande! Det skulle i så fall växa sig alltför
              stort, och vi skulle ha alltför många debatter om statens ägande
              i kammaren.
            </seg>
            <seg n="a61ec350">
              Herr talman! Vad lär vi oss av den uppkomna situationen? Ja,
              det är att historien inte ska upprepa sig, att vi ser över ägandet
              på sikt och att riksdagen i dag, ett halvår före valet, faktiskt
              ger bemyndigande till en ytterligare försäljning av statligt ägande.
              Staten ska ta hand om det som ingen annan tar ansvar för. Dit
              hör inte flygplan.
            </seg>
          </u>
          <note type="speaker" n="e7ee08df">
            Anf. 29 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-8" n="45cdbe5d">
            <seg n="48ffd556">
              Herr talman! Här hör vi än en gång vackra principer som man sedan
              lättvindigt bryter mot. I statligt ägande ingår inte att äga och
              driva flygplan. Och ändå gång efter gång efter gång röstar de
              borgerliga ledamöterna i riksdagen för just det som Hans Rothenberg
              säger nej till, i teorin.
            </seg>
            <seg n="85e6e380">
              Men så är det inte i praktiken varje gång frågan har varit uppe
              här i kammaren och det har varit möjligt att rösta för att sälja
              SAS eller rösta emot att sälja SAS. Redan efter valet 2006 var
              frågan uppe. Miljöpartiet hade ett förslag om att sätta upp SAS
              på listan för att göra det möjligt för regeringen att sälja SAS,
              och Hans Rothenberg och hans kolleger röstade nej till det. Hans
              Rothenberg och hans kolleger röstade ja till att staten fortsatt
              ska äga och driva flygplan.
            </seg>
            <seg n="81d5e5f3">
              Någon gång måste man fråga sig: Det kan vara förståeligt att
              man bryter mot en princip en gång, men hur många gånger kan man
              bryta mot en princip utan att den upphör att vara en princip?
              Jag tycker att de borgerliga ledamöterna har gått över den gränsen
              för länge sedan.
            </seg>
            <seg n="0f05a991">
              Hans Rothenberg talar om ansvar. Hur ansvarsfull har staten hittills
              varit som ägare av SAS? Hur bra har det gått med statligt ägande?
              Hade det inte varit klokare att redan i början av mandatperioden
              helt lämna över ägandet till en privat ägare i stället för att
              ha statlig inblandning. Min bedömning är solklar: Det hade varit
              ett mycket bättre läge för SAS om man hade tagit ett klokt beslut
              då. Det gjorde man inte. I stället slänger man in mer och mer
              pengar för att försöka hålla det tidigare beslutet vid liv och
              inte visa att det var ett stort misstag man begick.
            </seg>
            <seg n="7b0362e6">
              Hur ser Hans Rothenberg på detta?
            </seg>
          </u>
          <note type="speaker" n="bcd68ba9">
            Anf. 30 HANS ROTHENBERG (m) replik:
          </note>
          <u who="hans_rothenberg_943492" xml:id="i-3109fb954a8d5a7b-1" n="155009d2">
            <seg n="20e815c8">
              Herr talman! Efterklokheten är väl en av de klokheter som alla
              människor kan tillägna sig. Ingen är ofelbar varken Per Bolund
              eller jag eller någon annan i kammaren.
            </seg>
            <seg n="2beb6ccf">
              Vi har många gånger diskuterat statligt ägande och vilka bolag
              som ska säljas. Om jag inte missminner mig har det även från Miljöpartiets
              håll riktats anklagelser mot Alliansen om att försäljningarna
              är ideologiskt och inte pragmatiskt grundade. Så var det när Vin
              &amp; Sprit skulle säljas. Så var det när Vasakronan skulle säljas.
            </seg>
            <seg n="47b7d810">
              Säger efterklokheten Per Bolund att det kanske var klokt att
              sälja Vin &amp; Sprit, som man inte ville tillstyrka när det ägde
              rum? Då sade bedömare att 40 miljarder kronor skulle vara ett
              väldigt bra pris. Man fick 55 miljarder kronor för att sälja sprit
              bort från medborgarnas ägande.
            </seg>
            <seg n="3a687531">
              SAS har inte varit med på regeringens försäljningslista. Det
              var sex bolag som var med där, och man gjorde runt 20062007 bedömningen
              att SAS faktiskt inte var i det skicket att man skulle få bästa
              möjliga valuta för pengarna. Det kan mycket väl vara så att man
              skulle ha sålt det då. Men det kan också mycket väl vara så att
              det är om tre år som det är bäst läge, ännu bättre läge att sälja
              SAS.
            </seg>
            <seg n="10de65e7">
              Att sälja ett bolag handlar om ansvar mot anställda, personal,
              kunder och mot dem som äger det, de svenska medborgarna.
            </seg>
          </u>
          <note type="speaker" n="661de433">
            Anf. 31 PER BOLUND (mp) replik:
          </note>
          <u who="per_bolund_0a9708" xml:id="i-cc1ffd0b95a9d320-9" n="45cdbe5d">
            <seg n="e8567819">
              Herr talman! Eftersom frågan har kommit upp ett antal gånger
              ska jag väl klargöra Miljöpartiets principer när det gäller statligt
              ägande. Vår grundprincip är att bolag på en konkurrensutsatt marknad
              inte ska ägas av staten. Vi tycker, precis som det står i partiprogram
              och pamfletter från bland annat Moderaterna, att det är olyckligt
              när man blandar samman statens roll som kontrollant av marknaden,
              det vill säga den som ska kontrollera att marknaden fungerar,
              med rollen att vara ägare som är inne och konkurrerar på samma
              marknad. Det blir inte en särskilt bra hantering.
            </seg>
            <seg n="326898cc">
              Däremot har vi i varje debatt också varit tydliga med att bolag
              som kan användas för till exempel en viktig samhällsomställning
              eller som bidrar till att förstärka en dåligt fungerande konkurrens
              kan det finnas en vits med att även fortsatt äga. Det är samma
              sak med bolag som har någon form av monopolverksamhet. Vi tycker
              att det är viktigt att man inte privatiserar monopolen och för
              över dem till privat ägo.
            </seg>
            <seg n="d512a758">
              Men inget av detta stämmer in på SAS. SAS har ingen monopolverksamhet.
              Det går mycket väl för många andra flygbolag att flyga i det svenska
              luftrummet. SAS har ingen möjlighet att verka positivt i någon
              samhällsomställning. Tvärtom bidrar de miljarder som regeringen
              slussar in i SAS till att konservera en dåligt fungerande marknad.
              Man ökar konkurrensfördelen för flyget och försämrar den för de
              alternativa transportslagen, till exempel järnvägen. Det är precis
              det som vi anser att staten inte ska göra.
            </seg>
            <seg n="8bbb94ae">
              Jag vill ställa en fråga en gång till eftersom jag ännu inte
              har fått något svar på den: Hur mycket pengar tycker Hans Rothenberg
              att man som statlig ägare ska gå in med för att manifestera sitt
              ansvar? Om ett år står vi kanske här igen i samma situation, precis
              som för ett år sedan, och ska gå in med nya pengar, kommer Hans
              Rothenberg då att säga nej, eller kommer du att fortsätta rösta
              ja till att gå in med nya pengar i ett flygbolag?
            </seg>
          </u>
          <note type="speaker" n="7374d024">
            Anf. 32 HANS ROTHENBERG (m) replik:
          </note>
          <u who="hans_rothenberg_943492" xml:id="i-3109fb954a8d5a7b-2" n="155009d2">
            <seg n="8146fea2">
              Herr talman! Jag vill upprepa det min kollega Carl B Hamilton
              sade i replikskiftet tidigare. Det är 1,1 miljarder som vi nu
              bemyndigar att man gör en nyemission för. Sedan får det vara stopp.
            </seg>
            <seg n="ca13402c">
              Skillnaden nu är också det bemyndigande som riksdagen kommer
              att ge regeringen, nämligen att vid lämpligt tillfälle avyttra
              ägarandelen i SAS. Det är dags nu. Det är dags att markera vad
              vi vill göra med vårt gemensamma ägande. Det är därför som bemyndigandet
              nu kommer till. Det gläder mig att Miljöpartiet är med på det.
            </seg>
            <seg n="374148ac">
              Det gör mig förbryllad att Miljöpartiet inte har använt sina
              principer i tidigare fall, när det gällde Vasakronan och Vin &amp;
              Sprit, men jag utgår från att Miljöpartiet tillsammans med sina
              två kamrater på vänsterkanten också kommer att bidra till att
              Lernia kommer att frigöras från statligt ägande. Man kan kanske
              till och med se över ägandet i Svenska Spel, att Nordea äntligen
              ska kunna komma ut på en privat marknad och kanske rent av Statistiska
              centralbyrån?
            </seg>
            <seg n="6a882192">
              Att tala om fasta principer kräver att man också har en moral
              som innebär att man håller fast vid varför man har dem. Har man
              fasta principer i affärer kan man inte ha en flexibel affärsmoral.
              Och en affärsmoral i nuläget när det gäller SAS handlar om att
              ta ansvar för personalen, resenärerna, infrastrukturen och det
              gemensamma ägandet och se till att bolaget inte bara hålls flytande
              utan även kan flyga vidare och att vi kan sälja det.
            </seg>
          </u>
          <note type="speaker" n="e3a5024d">
            Anf. 33 KENT PERSSON (v) replik:
          </note>
          <u who="kent_persson_3230c6" xml:id="i-5f4f30f3bdcf4ac3-3" n="760ad8a6">
            <seg n="abd7d124">
              Herr talman! När jag lyssnade till Hans Rothenberg funderade
              jag på om han satt och sov när jag höll mitt anförande. Var sade
              jag att vi var för eller emot att sälja SAS i framtiden? Var någonstans?
            </seg>
            <seg n="56d5be1a">
              Vad jag hela tiden har sagt är att jag önskar ett bättre underlag
              innan man tar ställning till ett bemyndigande om försäljning,
              ett underlag som belyser konsekvenserna för inrikesflyget, hur
              detta skulle kunna påverka Norrland och Norrlands inland och vilka
              möjligheter SAS har att verka på en internationell marknad. Det
              var det jag förde fram i mitt anförande.
            </seg>
            <seg n="a0dd7fc0">
              Frågan handlar om förändring av ägandet. Det var fel nr 2 av
              Hans Rothenberg. Det ni begär är att vi ger regeringen ett bemyndigande
              att förändra ägandet i SAS. Det kan innebära att man säljer ut
              delar av SAS eller att man har andra typer av affärstransaktioner
              med andra flygbolag. Det står klart och tydligt i förslaget till
              beslut. Det handlar inte om att man ska sälja SAS, som Hans Rothenberg
              säger.
            </seg>
            <seg n="2580d400">
              Var någonstans i mitt anförande påstod jag att vi för all framtid
              skulle ha SAS kvar?
            </seg>
          </u>
          <note type="speaker" n="ab2cee24">
            Anf. 34 HANS ROTHENBERG (m) replik:
          </note>
          <u who="hans_rothenberg_943492" xml:id="i-3109fb954a8d5a7b-3" n="155009d2">
            <seg n="5544cb03">
              Herr talman! Det skulle aldrig falla mig in att sova när Kent
              Persson talar i riksdagen. Jag har både lärt mig mycket av Kent
              Perssons retoriska förmåga och också inspirerats till vidare tankar
              om det vi diskuterar. Det är alltid lika spännande att debattera
              med Kent Persson.
            </seg>
            <seg n="49507779">
              Detta var en intressant öppning från Kent Persson. Innebär detta
              att Vänsterpartiet faktiskt är öppet för att sälja delar av svenska
              statens ägande i SAS? Jag tror aldrig någonsin att jag i Sveriges
              riksdag eller ens någon annanstans har hört Vänsterpartiets företrädare
              förorda att minska det statliga ägandet.
            </seg>
            <seg n="277be15f">
              Det må mycket väl vara denna historiska belastning som gör att
              jag drar slutsatsen att Vänsterpartiet för lång tid framöver vill
              bevara ägandet i SAS. Det finns ingenting i den motion som Vänsterpartiet
              har lagt fram i sammanhanget som säger att Vänsterpartiet öppnar
              för en försäljning.
            </seg>
            <seg n="26639003">
              Jag vet att både Kent Persson och Vänsterpartiet har en fast
              ideologisk övertygelse om att det statliga ägandet är av godo,
              och jag har inte på något vis anledning att tänka mig att vare
              sig Kent Persson eller Vänsterpartiet skulle avvika från den konsekventa
              linjen.
            </seg>
            <seg n="ae28d697">
              När det gäller underlaget för den här möjligheten att både sälja
              och göra nyemission i SAS gör vi i näringsutskottet bedömningen
              att regeringen har gjort ett tillräckligt gott underlag och att
              det då är möjligt för riksdagen att i dag bifalla propositionen,
              som jag passar på att yrka bifall till. Jag tror att jag missade
              det i mitt anförande.
            </seg>
          </u>
          <note type="speaker" n="2818d972">
            Anf. 35 KENT PERSSON (v) replik:
          </note>
          <u who="kent_persson_3230c6" xml:id="i-5f4f30f3bdcf4ac3-4" n="760ad8a6">
            <seg n="8ca126ef">
              Herr talman! Det vi har tagit ställning till i näringsutskottet
              är faktiskt trovärdigheten i den affärsplan som har presenterats
              för oss. Det är det som vi har tagit ställning till, ingenting
              annat. Vi har inte gjort en bedömning utifrån strategiska flyglinjer,
              vilken påverkan det här skulle få på de mindre flygplatserna,
              hur det här skulle kunna påverka Norrland och Norrlandstrafiken.
              De analyserna finns inte.
            </seg>
            <seg n="458287c5">
              Det jag har sagt och fortsättningsvis säger är: Ska vi fatta
              beslut om försäljning eller köp av företag måste vi också ha ett
              underlag som belyser de olika aspekterna på vad en sådan affär
              innebär. Det har jag betonat vid ett flertal tillfällen.
            </seg>
            <seg n="ca7360fa">
              Jag vet inte hur tydlig jag behöver vara. Det kanske är så enkelt
              att jag är väldigt opedagogisk. Det är kanske det som gör att
              Hans Rothenberg inte förstår det jag säger. Det kan vara så enkelt.
              Då får jag väl fundera på hur jag ska argumentera vid nästa tillfälle
              så att det är uppenbart vad jag önskar för någonting innan vi
              fattar beslut.
            </seg>
            <seg n="18201be2">
              Det är väl ingen i den här kammaren som är omedveten om att Vänsterpartiet
              har varit med och sålt delar av ett statligt företag tidigare.
              Det kan väl ändå inte ha undgått Hans Rothenberg. Vi gör alltid
              en bedömning utifrån den verklighet vi lever i och vilka förutsättningar
              vi har. Det är det vi också vill veta när det gäller SAS och SAS
              möjligheter i ett längre perspektiv. Det är därför vi säger nej
              till att ge det här bemyndigandet. Jag är egentligen osäker på
              om det behövs i och med att vi är minoritetsägare i SAS och vi
              är delägare tillsammans. Jag tror att regeringen har den här möjligheten
              redan i dag.
            </seg>
          </u>
          <note type="speaker" n="c0d56594">
            Anf. 36 HANS ROTHENBERG (m) replik:
          </note>
          <u who="hans_rothenberg_943492" xml:id="i-19f2e523a375833e-0" n="155009d2" next="i-8575488adb33f292-0">
            <seg n="41da5bbb">
              Herr talman! Det här belyser ytterligare hur osäkert och vagt
              det är att vara delägare i ett bolag som är noterat på börsen
              och som är blandägt, där det är privata intressen, både storkapital
              och småkapital, och där också andra länder och andra regeringar
              är inblandade i ägarbilden.
            </seg>
            <seg n="d8ffef47">
              Ja, det visar faktiskt väldigt tydligt att det här är en situation
              som är svår att överblicka. Och det i sig är ett väldigt starkt
              argument just för att reda ut ägarsituationen i fallet SAS.
            </seg>
            <seg n="e5485367">
              Uppenbarligen har informationen varit tillräcklig och till fyllest
              för att Vänsterpartiet ska kunna stödja en nyemission på 1,1 miljard.
              Där har informationen räckt till. Men den har uppenbarligen inte
              räckt till för att man ska kunna bestämma sig för om man vill
              behålla ägandet i bolaget på lång eller på kort sikt.
            </seg>
          </u>
          <note n="57d2cff7">
            (KENT PERSSON (v): Helt korrekt.)
          </note>
          <u who="hans_rothenberg_943492" xml:id="i-8575488adb33f292-0" n="155009d2" prev="i-19f2e523a375833e-0">
            <seg n="2f4c60fb">
              Men jag noterar faktiskt det som Kent Persson säger. Man har
              inte sagt att man ska äga SAS för all tid framöver. För att vara
              från Vänsterpartiet är det ett stort steg. Vi har inte hört det
              tidigare.
            </seg>
            <seg n="f1d0a1b6">
              Även om den rödgröna sidan har en spretig pamflett av åsikter
              och ställningstaganden när det gäller ägarpolitiken, inte minst
              i den här frågan, ser jag fram emot framtiden på lång sikt. Jag
              ser fram emot Vänsterpartiets sakta rörelse mot kanske en mer
              marknadsliberal hållning. Kent Persson är välkommen. Vi kan hålla
              varandra i handen då också.
            </seg>
          </u>
          <note n="799599ba">
            Överläggningen var härmed avslutad.
          </note>
          <note n="e75b9c21">
            4 § Diskriminering
          </note>
          <note n="fa47f6aa">
            Föredrogs
          </note>
          <note type="speaker" n="29b04fe3">
            Anf. 37 GULAN AVCI (fp):
          </note>
          <u who="unknown" xml:id="i-46bf8d6254f95d47-0" n="1f846e26">
            <seg n="8b4c0a3b">
              Herr talman! Nu ska vi debattera ett betänkande där arbetsmarknadsutskottet
              behandlar ett 80-tal motionsyrkanden om frågor som rör diskrimineringslagstiftningen.
              Merparten av motionerna är väckta vid de allmänna motionstiderna
              under riksmötena 2008/09 och 2009/10. Det handlar också om ett
              antal yrkanden i två följdmotioner med anledning av regeringens
              skrivelse 2008/09:198 En jämställd arbetsmarknad regeringens strategi
              för jämställdhet på arbetsmarknaden och i näringslivet .
            </seg>
          </u>
          <note n="abb5a596">
            Frågor med anknytning till diskrimineringsområdet har också behandlats
            i utskottets betänkande 2009/10:AU1 och i betänkandet Nyanlända
            invandrares arbetsmarknadsetablering egenansvar med professionellt
            stöd , om propositionen 2009/10:60.
          </note>
          <u who="unknown" xml:id="i-fa1a476479bf2fe8-0" n="1f846e26">
            <seg n="9f64c6e1">
              Frågorna i betänkandet rör bland annat lönekartläggning, aktiva
              åtgärder, rekryteringsfrågor, tillgänglighet för funktionshindrade,
              positiv särbehandling, åldersdiskriminering och hbt-frågor.
            </seg>
            <seg n="9ee409be">
              Härmed, herr talman, vill jag överlämna betänkandet för debatt.
            </seg>
          </u>
          <note n="02449ad3">
            Under tiden för beredningen av ärendet har utskottet även gjort
            ett studiebesök hos Diskrimineringsombudsmannen. Utskottet föreslår
            riksdagen att bifalla förslaget i betänkandet och avslå samtliga
            motioner. Företrädarna för Socialdemokraterna, Vänsterpartiet
            och Miljöpartiet följer upp sina motioner med 15 reservationer.
          </note>
          <note type="speaker" n="f3dcc332">
            Anf. 38 MARIA STENBERG (s):
          </note>
          <u who="hans_stenberg_6f64dd" xml:id="i-ba2befe2cd0a474f-0" n="ca6b20b1" next="i-39c25478cf641386-0">
            <seg n="aec78e4e">
              Herr talman! I dag handlar debatten om ett mycket angeläget ämne:
              diskriminering. För även om vi lever på 2010-talet diskrimineras
              människor fortfarande. Människor diskrimineras av olika anledningar,
              i olika delar av vardagen och i olika skeden i livet.
            </seg>
            <seg n="98082ac4">
              Det kan vi aldrig acceptera. Vi måste därför göra allt för att
              förhindra att det sker. Alla människors lika värde måste vara
              och förbli okränkbart.
            </seg>
            <seg n="5b70155e">
              Hur ska vi då kunna förhindra, försvåra och förbjuda diskriminering?
              Framför allt: Hur ska vi få verklig effekt av det vi gör? Det
              kan man fundera över. Vilka politiska medel och verktyg finns
              att använda?
            </seg>
            <seg n="cfda5c0e">
              Vi socialdemokrater välkomnade den samlade diskrimineringslagstiftningen,
              som började verka den 1 januari 2009. För redan år 2002 tillsatte
              den dåvarande socialdemokratiska regeringen en parlamentarisk
              utredning, vars uppdrag var att just ta fram en sammanhållen diskrimineringslagstiftning.
              Därför välkomnade vi lagstiftningen när den kom på plats, men
              vi betonade då, som nu, vikten av att lagstiftningen utvärderas
              och följs upp.
            </seg>
            <seg n="8f1bd289">
              Vi är mycket angelägna om att få reda på om lagstiftningen har
              fått den avsedda effekten. Vi vill till exempel ha svar på dessa
              frågor: Når lagen alla diskrimineringsgrunder, och har sanktionerna
              i lagen haft effekt? Ser vi någon skillnad mot tidigare lagstiftningar?
            </seg>
            <seg n="6242afed">
              Ett drygt år har gått sedan lagen trädde i kraft, men den borgerliga
              majoriteten i utskottet anser att det inte har gått tillräckligt
              lång tid för att man ska göra en utvärdering. Nåja, det är val
              den 19 september i år, så det kan få bli en fråga för en rödgrön
              regering att ta tag i.
            </seg>
            <seg n="f1a56a07">
              Herr talman! Att aktivt motverka diskriminering ute på arbetsplatserna
              måste vara en angelägenhet för arbetsmarknadens parter på alla
              nivåer, inte minst på det lokala planet.
            </seg>
            <seg n="97c55307">
              Om en utvärdering av effekterna av lagstiftningen inte är möjlig
              borde den borgerliga majoriteten åtminstone kunna försäkra sig
              om att arbetsmarknadens parter i tillräckligt stor utsträckning
              kan ta del av de medel som finns för information och utbildning.
            </seg>
            <seg n="84c75094">
              God kunskap och insikt om hur, var och när diskriminering sker
              på arbetsplatser är en investering för framtiden och för en god
              och sund arbetsmiljö. Även att försäkra sig om att diskrimineringen
              motarbetas aktivt på plats, på jobbet eller i skolan, är viktigt.
            </seg>
            <seg n="b95437ee">
              Alla människor, kvinnor och män, ska ha lika rättigheter, skyldigheter
              och möjligheter. Vi socialdemokrater vill minska klyftorna mellan
              människor. Vi inte bara pratar om det, utan vi tar fasta på det.
              Vi tror att politik och politiska beslut har betydelse. Därför
              arbetar vi hårt för ett Sverige som hålls ihop och inte som i
              dag klyvs itu.
            </seg>
            <seg n="bb0dd127">
              Herr talman! Då kommer vi till nästa viktiga fråga i betänkandet,
              att det år 2010 finns löneskillnader mellan män och kvinnor i
              ett av världens mest jämställda länder, allas vårt Sverige. Det
              finns skillnader som inte kan förklaras av till exempel arbetstid,
              ålder eller utbildning. Jag pratar om skillnader som tydligt visar
              på en diskriminering av kvinnors arbete.
            </seg>
            <seg n="d087eb16">
              Vad kan då göras? Det brukar heta: Ingen aning utan spaning.
              Det är väl så man kortfattat och lite förenklat kan beskriva en
              lönekartläggning. Det handlar om att arbetsgivarna spanar efter
              osakliga löneskillnader mellan sina anställda på grund av kön.
              Det är för att de ska ha en aning om att de i praktisk handling
              behöver göra något åt den löneskillnad som kartläggningen visat
              på.
            </seg>
            <seg n="8c2bc89a">
              Men nu har den borgerliga regeringen och den borgerliga majoriteten
              i utskottet bestämt sig för att det är ett onödigt jobb för arbetsgivarna
              att genomföra en kartläggning varje år. Det är bestämt att det
              får gå tre år mellan kartläggningarna. Som sagt var: Ingen aning
              utan spaning.
            </seg>
            <seg n="697219cf">
              Det verkar inte bekymra den borgerliga majoriteten eller de borgerliga
              jämställdhetsförespråkarna det minsta att det får gå tre år mellan
              lönekartläggningarna. Tre år är en rätt lång tid, och mycket hinner
              hända. Oskäliga skillnader kan smyga sig in och gro fast om man
              inte är vaksam.
            </seg>
            <seg n="2152944e">
              Herr talman! När det handlar om jobbet med jämställdhet och jämställda
              löner kan jag konstatera att som grädde på moset har de borgerliga
              partierna slopat upprättandet av jämställdhetsplaner och handlingsplaner
              för jämställda löner på mindre arbetsplatser. Den borgerliga majoriteten
              anser att det är helt onödigt på arbetsplatser med färre än 25
              anställda.
            </seg>
            <seg n="951c67d5">
              Anledningen till detta är att det anses vara krångligt och onödigt
              för arbetsgivarna, trots att det finns mycket som tyder på att
              det är just på de små arbetsplatserna som jobben kommer att finnas
              och även finns i dag. Det innebär att 2025 procent av arbetstagarna
              inte omfattas av ett systematiskt och strategiskt jämställdhetsarbete,
              om nu inte deras arbetsgivare själva anser att det är nödvändigt
              med en jämställdhetsplan.
            </seg>
            <seg n="6ad97504">
              I början av mitt anförande frågade jag vad det finns för politiska
              medel och verktyg att använda när det gäller diskriminering. De
              verktyg som en kartläggning och en plan är behövs i arbetet mot
              oskäliga och ojämställda löner på mindre arbetsplatser.
            </seg>
            <seg n="97dd9729">
              Därför är vi i den rödgröna oppositionen överens om att alla
              arbetsgivare måste genomföra lönekartläggning årligen. Vi tror
              inte att det är något universalmedel, men det är åtminstone ett
              sätt att spana för att ana och därmed kunna ställa krav på att
              det görs något åt skillnader så att de jämnas ut.
            </seg>
            <seg n="75d8814c">
              Vi vill att planer för jämställda löner och jämställdhetsplaner
              ska upprättas varje år på arbetsplatser med tio eller fler arbetstagare.
              Vi vill ha en återgång till de tidigare krav som fanns i den dåvarande
              jämställdhetslagstiftningen som den borgerliga regeringen luckrade
              upp.
            </seg>
            <seg n="448c9c16">
              Med det sagt, herr talman, yrkar jag bifall till vår gemensamma
              rödgröna reservation nr 3 under punkt 2. Men vi står naturligtvis
              bakom den andra reservationen också.
            </seg>
          </u>
          <note n="bb43ab36">
            Ajournering
          </note>
          <note n="6c361953">
            Kammaren beslutade kl. 13.54 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <u who="hans_stenberg_6f64dd" xml:id="i-39c25478cf641386-0" n="ca6b20b1" prev="i-ba2befe2cd0a474f-0">
            <seg n="df040a26">
              Återupptagna förhandlingar
            </seg>
            <seg n="b9ab83ad">
              Högskolepolitiken
            </seg>
          </u>
          <note n="8218cd29">
            Förhandlingarna återupptogs kl. 14.00.
          </note>
          <note n="aa6cc703">
            5 § Frågestund
          </note>
          <note n="bb1b5aa2">
            Anf. 39 FÖRSTE VICE TALMANNEN:
          </note>
          <note n="bd0fdd61">
            Jag vill hälsa statsrådet Mats Odell, statsrådet Åsa Torstensson,
            miljöminister Andreas Carlgren, statsrådet Tobias Billström och
            statsrådet Tobias Krantz välkomna.
          </note>
          <note type="speaker" n="c59dde65">
            Anf. 40 MARIE GRANLUND (s):
          </note>
          <u who="marie_granlund_2a02ae" xml:id="i-78dd103667b888cf-0" n="6f40deb0">
            <seg n="1597294d">
              Herr talman! Jag skulle vilja ställa min fråga till statsrådet
              Tobias Krantz.
            </seg>
            <seg n="77184876">
              På två dagar har två propositioner inom högskolesektorn avlämnats.
              Den ena dagen handlade det om en proposition om ett nytt system
              för att fördela resurser, där regeringen kör över hela högskolesektorn.
              De har inte ens bemödat sig om att lyssna på deras synpunkter
              och samlade expertis.
            </seg>
            <seg n="eeda85fa">
              I onsdags presenterades en proposition där regeringen vill ge
              mer makt åt högskolan. Tobias Krantz har alltså lyckats med konststycket
              att på bara två dagar presentera en högskolepolitik som spretar
              åt vitt skilda håll.
            </seg>
            <seg n="c30ac506">
              Universitetskanslern anser att förslagen är otydliga. Universitetslärarförbundet
              protesterar kraftigt. Så gör också studenterna, SSR och Sacos
              studeranderåd.
            </seg>
            <seg n="728ed607">
              Min fråga till statsrådet är: Vilken vetenskaplig expertis har
              statsrådet lyssnat på?
            </seg>
          </u>
          <note type="speaker" n="f20e76e7">
            Anf. 41 Statsrådet TOBIAS KRANTZ (fp):
          </note>
          <u who="tobias_krantz_51873e" xml:id="i-cf8387c3b1e74d36-0" n="0e4fec44">
            <seg n="1d54f4b7">
              Herr talman! Stort tack för frågan och ett stort välkommen till
              Marie Granlund in i den högskolepolitiska debatten! Såvitt jag
              vet är det den första frågan om svensk högskolepolitik som jag
              har nöjet att få här i kammaren från Marie Granlund. Jag välkomnar
              det.
            </seg>
            <seg n="e4136392">
              Sverige står inför en mycket stor och viktig internationell utmaning.
              Vi utmanas alltmer på den internationella ekonomiska scenen av
              ett antal nya aktörer, och jag tror att det är otroligt viktigt
              att vi ser till att vässa kvaliteten på den högre utbildningen.
            </seg>
            <seg n="824d8ee4">
              Därför lägger vi fram ett förslag om ett nytt kvalitetssystem
              för högskolan, och därför lägger vi också fram ett nytt förslag
              som handlar om hur vi ska stärka oberoendet och självständigheten
              för landets högre lärosäten. Detta går som en röd tråd genom båda
              de förslag som vi lade fram i början av veckan ökad autonomi och
              självständighet och skärpt kvalitet i den högre utbildningen.
            </seg>
            <seg n="09d7f12d">
              Sedan är det inte så som Marie Granlund säger, att alla inom
              högskolesektorn tycker likadant. Det finns massvis med exempel
              på dem som tycker att de förslag vi har lagt fram är alldeles
              utmärkta, bland annat utbildningsledaren på Malmö högskola för
              lärarutbildning som har talat mycket uppskattande om att det här
              är en viktig reform när det gäller att stärka kvaliteten i den
              svenska högskolan.
            </seg>
            <seg n="02bc8ef0">
              Det finns olika uppfattningar i högskolesektorn. Så är det ofta
              när viktiga frågor ska debatteras och avgöras.
            </seg>
          </u>
          <note type="speaker" n="baca6d53">
            Anf. 42 MARIE GRANLUND (s):
          </note>
          <u who="marie_granlund_2a02ae" xml:id="i-78dd103667b888cf-1" n="6f40deb0">
            <seg n="55f7c0c6">
              Herr talman! Jag kan konstatera att jag inte fick något svar
              på min fråga. I alla fall jag tycker att det är ganska oansvarigt
              att inte lyssna på sektorn utan lägga fram en sådan här proposition
              om kvalitet inte om kvaliteten i sak den ena dagen, när man nästa
              dag står och säger att sektorn ska få mer att säga till om.
            </seg>
            <seg n="ff136607">
              Jag tycker att det är ganska allvarligt när universitetskanslern
              går ut till och med på Högskoleverkets hemsida och kritiserar
              ministern.
            </seg>
            <seg n="88493dc3">
              Jag tycker också att det är olyckligt när Sulf skriver i sitt
              kanske tuffaste remissvar någonsin att det aktuella förslaget
              är olämpligt, olyckligt, otydligt och delvis obegripligt.
            </seg>
            <seg n="b7ef1e1f">
              Jag tycker också att det är väldigt märkligt att ministern inte
              bryr sig om kritiken från SFS, Sacos studeranderåd och SSR. Kritik
              kommer också från Lunds universitet och Göteborgs universitet
              för att ta några exempel.
            </seg>
            <seg n="23dfed5a">
              Min fråga kvarstår därför: Vilken vetenskaplig expertis har högskoleministern
              lyssnat på?
            </seg>
          </u>
          <note type="speaker" n="c6af231f">
            Anf. 43 Statsrådet TOBIAS KRANTZ (fp):
          </note>
          <u who="tobias_krantz_51873e" xml:id="i-cf8387c3b1e74d36-1" n="0e4fec44">
            <seg n="1cd22aa1">
              Herr talman! När det handlar om att ställa ut ett nytt kvalitetssystem
              för den svenska högskolan finns det olika uppfattningar om hur
              ett sådant kvalitetssystem ska se ut. Ytterst handlar det också
              om vilka olika typer av värderingar man har i ett antal olika
              frågor som exakt pekar ut hur utvärderingssystemet ska se ut.
            </seg>
            <seg n="65c453bd">
              Det finns inget vetenskapligt bevis för vare sig det ena eller
              det andra förslaget i debatten, utan det finns olika uppfattningar.
              Vi i regeringen har en mycket tydlig uppfattning om att ett nytt
              kvalitetssystem inte ska innebära att vi i alltför stor utsträckning
              detaljstyr universitet och högskolor. Det var den risken vi såg
              med Högskoleverkets förslag, och det är därför vi har ändrat i
              det.
            </seg>
            <seg n="e7d8efc7">
              Så fungerar det i en demokrati. Regeringen är ansvarig inför
              riksdagen. Riksdagen är ansvarig inför medborgarna. Regeringen
              är ansvarig för den politik som ska föras på det högskolepolitiska
              området.
            </seg>
            <seg n="021d8e00">
              Det finns ett antal aktörer som tycker att den politik som vi
              har förespråkat i de här propositionerna är alldeles utmärkt.
              Det finns de som tycker precis tvärtom. Så ska det vara i en demokrati,
              och så ska det vara i en vital akademisk värld. Det ska finnas
              olika åsikter som debatteras.
            </seg>
            <seg n="f760fc36">
              Universitetskanslern har dessutom de senaste dagarna sagt att
              han är fullt lojal mot det beslut som kommer att fattas och känner
              stor entusiasm inför att få genomföra detta beslut.
            </seg>
          </u>
          <note n="9ae87633">
            Försörjningskrav vid anhöriginvandring
          </note>
          <note type="speaker" n="b42b0d9b">
            Anf. 44 INGE GARSTEDT (m):
          </note>
          <u who="inge_garstedt_61f29b" xml:id="i-faaf7c387abda1b5-0" n="08e0935f">
            <seg n="e271b3ea">
              Herr talman! Min fråga går till migrationsminister Tobias Billström.
            </seg>
            <seg n="43866ff0">
              Den 15 april träder en ny lagstiftning i kraft om försörjningsplikt
              vid anhöriginvandring. Jag undrar vilka effekter migrationsministern
              räknar med att detta ska få. Det är ju så att orter som Södertälje
              och Malmö och vissa andra delar av landet i dag är väldigt hårt
              belastade av oplanerad inflyttning, både från utlandet och från
              andra orter i Sverige.
            </seg>
          </u>
          <note type="speaker" n="cd0a964c">
            Anf. 45 Statsrådet TOBIAS BILLSTRÖM (m):
          </note>
          <u who="tobias_billstrom_07825a" xml:id="i-d9e25eb3823c953e-0" n="3745c984">
            <seg n="783291d8">
              Herr talman! Man kan naturligtvis tycka att det borde vara en
              självklarhet att man som asylsökande i Sverige har en tryggad
              försörjning och en ordnad bostad innan de anhöriga kommer hit.
              Det kan man tycka därför att det är så självklart att integrationen
              underlättas när människor kommer till ordnade i stället för till
              oordnade förhållanden.
            </seg>
            <seg n="a95a5c32">
              Så har det inte varit, men med den reform som vi nu har lagt
              fram, som riksdagen har fattat beslut om och som mycket riktigt
              träder i kraft den 15 april i år om ett försörjningskrav för anhöriginvandring
              rättar vi till detta. Vi avlastar därmed de kommuner som i dag
              ser att många människor söker sig dit redan under den första tiden
              i Sverige i stället för att fatta andra beslut om att till exempel
              söka sig till de orter i Sverige där det finns större chans till
              ett ordnat boende och en tryggad försörjning.
            </seg>
            <seg n="cf3f8e20">
              Detta kommer nu att rättas till, och det är jag väldigt stolt
              över att regeringen har kunnat åstadkomma.
            </seg>
          </u>
          <note type="speaker" n="60acbc3f">
            Anf. 46 INGE GARSTEDT (m):
          </note>
          <u who="inge_garstedt_61f29b" xml:id="i-faaf7c387abda1b5-1" n="08e0935f">
            <seg n="5960e9d5">
              Herr talman! Tack så mycket för svaret!
            </seg>
            <seg n="f04a7550">
              Jag läste i tidningen i morse att migrationsministern planerar
              att bygga barnhem i Afghanistan för ensamkommande flyktingbarn.
              Visserligen har vi en väldigt hård belastning också på den sidan
              i södra Sverige, och vi vet att vi har haft en stor diskussion
              om Vellinges mottagning etcetera, men löser det verkligen problemet
              om Sverige skulle bygga barnhem i Afghanistan och eventuellt Somalia?
            </seg>
          </u>
          <note type="speaker" n="a1468d2a">
            Anf. 47 Statsrådet TOBIAS BILLSTRÖM (m):
          </note>
          <u who="tobias_billstrom_07825a" xml:id="i-d9e25eb3823c953e-1" n="3745c984">
            <seg n="1f3c501e">
              Herr talman! Vi har i dag minderåriga i Sverige som inte kan
              avvisas eftersom det inte finns något organiserat mottagande i
              deras hemländer. Detta är ett stort problem. Det är ett problem
              av flera olika anledningar, men framför allt för att vi ju kan
              se att de tar upp platser som skulle kunna användas för andra
              som står i kö och väntar på att få sina asylansökningar prövade.
            </seg>
            <seg n="fc2fe4d7">
              Låt mig vara helt tydlig med att barn som har asylskäl självklart
              ska få en fristad i Sverige. Det är det inga diskussioner kring.
              Men lika självklart är det att barn som inte har asylskäl lika
              gärna kan tas om hand på omsorgscentra i sina hemländer.
            </seg>
            <seg n="44fc9046">
              Självklart är det också så att barn utan asylskäl ska få hjälp
              att hitta sina anhöriga, men det finns ingen anledning att den
              eftersökningen ska göras från Sverige när den lika gärna kan göras
              från hemlandet.
            </seg>
            <seg n="5c0c1a51">
              Det är grunden för det här förslaget som redan finns sedan vi
              ändrade regleringsbrevet för Migrationsverket förra året, för
              innevarande år 2010. Verket arbetar nu med de här idéerna, och
              det tycker jag är bra.
            </seg>
            <seg n="f72853d0">
              Färjetrafiken till Gotland
            </seg>
          </u>
          <note type="speaker" n="609f63c0">
            Anf. 48 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-a3366cc48c4dc1ba-0" n="6e472b7c">
            <seg n="b10a48f5">
              Herr talman! Jag har en fråga till infrastrukturminister Åsa
              Torstensson.
            </seg>
            <seg n="5cf46996">
              Det gäller färjetrafiken till Gotland. På sommaren är det inte
              ett så stort problem att få den färjetrafiken att fungera, för
              det är många turister som bär upp trafiken och färjorna är ganska
              fyllda. Men resten av året låter det sig inte göra utan vidare.
              Det är inte företagsekonomiskt lönsamt att ha samma turtäthet
              resten av året. Ändå måste godstrafiken fram. Studenter måste
              veta att de kan komma till och från högskolan och så vidare.
            </seg>
            <seg n="d3a43189">
              Nu har regeringen bestämt att detta ska vara ett regionalt ansvar.
              Jag skulle då vilja veta: Finns det inget nationellt ansvar för
              att vi ska kunna komma till Gotland? Är det bara gotlänningarna
              själva som ska ta ansvar för att det finns en förbindelse mellan
              Gotland och fastlandet?
            </seg>
            <seg n="d45b78b5">
              På goda grunder kan man anta att flyget kommer att bli dyrare,
              och då är färjetrafiken den enda möjligheten att ta sig till och
              från Gotland. Är det bara deras ansvar?
            </seg>
          </u>
          <note type="speaker" n="b59b767b">
            Anf. 49 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-2" n="13050550">
            <seg n="81152fbb">
              Herr talman! Jag tackar för frågan. Först och främst har staten
              inte beslutat någonting. Däremot för vi en mycket tydlig dialog
              och diskussion med företrädare för Gotland eftersom Gotland har
              önskat och engagerat sig i att bli en region, region Gotland,
              så småningom. Då är det naturligt att vi ser över ansvarsområden
              som ligger nära tillväxtpolitiken jobb och företagande och hur
              man bäst stärker deras tillväxtmöjligheter. I detta sammanhang
              handlar det om kommunikationer och annan infrastruktur. Av denna
              anledning förs denna diskussion tillsammans med företrädare för
              Gotland i ett mycket engagerat arbete, allt i syfte att hitta
              former så att Gotland som region kan ta över ansvaret för upphandlingen
              av färjetransporterna till och från Gotland.
            </seg>
          </u>
          <note type="speaker" n="a34902e9">
            Anf. 50 KARIN SVENSSON SMITH (mp):
          </note>
          <u who="karin_svensson_smith_1f3fb3" xml:id="i-a3366cc48c4dc1ba-1" n="6e472b7c">
            <seg n="10201686">
              Herr talman! Jag tackar ministern för det svaret. Det är en sak
              att få mer inflytande på något. Men det är en annan sak att få
              ansvar för något. I ordet ansvar ligger också att man tar den
              finansiella risken för trafiken.
            </seg>
            <seg n="2d875bfa">
              Bornholm fick ett erbjudande om att ta ansvar för trafiken till
              och från ön. Men efter att ha studerat vilka villkor det innebar
              tackade man nej. Man ville inte ha detta ansvar. Man ansåg inte
              att man hade ekonomisk bärkraft att själv stå för den underskottstäckning
              som det innebär att ha en regelbunden färjetrafik till och från
              Bornholm.
            </seg>
            <seg n="f41ccd86">
              Man kan på goda grunder anta att det finns precis samma problematik
              på Gotland.
            </seg>
            <seg n="6c328b6a">
              Alternativet vore att det nybildade trafikverket som har ansvar
              för vägar och järnvägar och färjetrafiken till och från Gotland,
              som är någonting som måste finnas och som vi inte kan tänka oss
              att vara utan tar ansvar för färjetrafiken och sedan låter gotlänningarna
              ha inflytande på hur det ska gå till. Det är så jag tolkar ordet
              ansvar. Trots allt: Vem täcker underskottet? Är det regeringens
              avsikt att flytta över det till Gotland?
            </seg>
          </u>
          <note type="speaker" n="b6e48843">
            Anf. 51 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-3" n="13050550">
            <seg n="b29cef8c">
              Herr talman! När vi för denna tydliga diskussion om gotlänningarnas
              vilja att ta ett ökat regionalt ansvar är det viktigt att se att
              det inte handlar om att staten frånsäger sig eller smiter från
              det ekonomiska ansvaret. Det handlar om att skapa rätt beslutsstrukturer
              så att gotlänningarna får vara med och bestämma om vilka förändringar
              som man ska göra. Syftet är att de som är mest berörda och har
              ett regionalt engagemang också ska vara en del i ansvar, befogenheter
              och styrning när det gäller förändringar och utveckling av färjetrafiken.
            </seg>
            <seg n="d83c53a5">
              Jag möter bara positiva reaktioner från Gotland. Man ser värdet
              i att man mycket tydligare är med i detta arbete.
            </seg>
            <seg n="6349b603">
              Vägskyltningen
            </seg>
          </u>
          <note type="speaker" n="47779c01">
            Anf. 52 SOLVEIG ZANDER (c):
          </note>
          <u who="solveig_zander_510ef4" xml:id="i-94116c5b8e2a3593-0" n="4b31ff2a">
            <seg n="d3d58aa1">
              Herr talman! Jag vill också ställa min fråga till infrastrukturminister
              Åsa Torstensson. Den handlar om vägskyltning.
            </seg>
            <seg n="23dda499">
              Vi har under många år efterfrågat enklare och mer flexibla regler
              när det gäller att sätta upp vägskyltar. Eftersom vi vill att
              turismen ska öka i vårt land måste man kunna få sätta upp vägskyltar
              som talar om var sådant som turister letar efter finns, till exempel
              serviceinrättningar och hantverksförsäljning.
            </seg>
            <seg n="83083ab7">
              För mig är det viktigt med företagande och att hela landet ska
              leva. Då måste företagen få annonsera om gårdsbutiker, kaféer
              och ridanläggningar. Då undrar jag: När kan vi få se en förändring
              och en förbättring på detta område?
            </seg>
          </u>
          <note type="speaker" n="2768acbc">
            Anf. 53 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-4" n="13050550">
            <seg n="c8a4b192">
              Herr talman! Jag tackar Solveig Zander för en mycket konkret
              fråga som jag på mina resor runt om i Turistsverige har mött så
              många gånger. Man frågar varför det ska vara så svårt att få sätta
              upp en skylt som visar vägen till den egna butiken, den egna gårdsbutiken
              eller annan verksamhet. Därför var en av de första frågor som
              vi lyfte fram frågan om att förändra möjligheterna till skyltning.
              I detta sammanhang har Vägverket också fått nya uppgifter i syfte
              att bejaka detta och göra det lättare och mer flexibelt för våra
              företag att kunna skylta.
            </seg>
            <seg n="25c23eb2">
              Under dagens regeringssammanträde har vi också fattat konkreta
              beslut som jag kan återkomma till i mitt nästa inlägg.
            </seg>
          </u>
          <note type="speaker" n="6e7dac5e">
            Anf. 54 SOLVEIG ZANDER (c):
          </note>
          <u who="solveig_zander_510ef4" xml:id="i-94116c5b8e2a3593-1" n="4b31ff2a">
            <seg n="40276b05">
              Herr talman! Jag vet att man i går fick avslag på ansökningar
              om att sätta upp skyltar. Jag tycker att det är förskräckligt.
              Därför undrar jag naturligtvis: När kan ministern medverka till
              att de som i går fick avslag kan göra nya ansökningar, få dem
              hanterade och möjligen beviljade?
            </seg>
          </u>
          <note type="speaker" n="2d2f546c">
            Anf. 55 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-5" n="13050550">
            <seg n="28597217">
              Herr talman! Det är alltid svårt att vara konkret när det gäller
              ett företag som har fått avslag. Men jag är den första att tycka
              att det är sorgligt. Meningen är att det ska vara ett mycket flexibelt
              och användbart skyltsystem.
            </seg>
            <seg n="e91f91ca">
              Vi har under dagens regeringssammanträde skapat förutsättningar
              för nya typer av skyltar i syfte att gårdsbutiker, hantverkare
              och så vidare ska få rätt skyltning. Mycket av detta handlar om
              Turistsverige och om möjligheterna att skapa livskraftiga miljöer
              i hela landet.
            </seg>
            <seg n="25accaaf">
              Jag var i går på TUR-mässan i Göteborg. Samtidigt som man kan
              le åt politiken för att detta inte redan är gjort tycker man att
              det är oerhört tydliga signaler som är i linje med det som turistföretagen
              och andra företag efterlyser, nämligen att få lov att annonsera
              om sin verksamhet.
            </seg>
            <seg n="cfa0dc0d">
              En fast förbindelse mellan Helsingborg och Helsingör
            </seg>
          </u>
          <note type="speaker" n="adad55f9">
            Anf. 56 ULF NILSSON (fp):
          </note>
          <u who="ulf_nilsson_15fa88" xml:id="i-05f84e9b3f4f43e4-0" n="a8a4147a">
            <seg n="93fa5068">
              Herr talman! Även jag tänkte ställa en fråga till infrastrukturministern.
            </seg>
            <seg n="b5cf8d77">
              Numera arbetspendlar över 75 000 människor över Öresund. Företag
              och universitet samarbetar, och kollektivtrafiken samordnas alltmer
              mellan Själland och Skåne. Hela tiden ökar behovet av person-
              och godstransporter, både inom Skåne men också genom Skåne från
              övriga Sverige. Det blir enligt många alltmer uppenbart att det
              behövs ytterligare en fast förbindelse över Öresund mellan Helsingborg
              och Helsingör.
            </seg>
            <seg n="870d49f6">
              I dag har statsrådet fått ett brev från skånska folkpartister
              i Helsingborg, i Region Skåne, i riksdagen och i EU som tar upp
              frågan om en ny fast förbindelse.
            </seg>
            <seg n="c1bf5ff2">
              Min fråga till statsrådet blir då: Hur ser statsrådet Åsa Torstensson
              på möjligheterna att inom överskådlig tid bygga en ny fast förbindelse
              över Öresund?
            </seg>
          </u>
          <note type="speaker" n="4f640061">
            Anf. 57 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-6" n="13050550">
            <seg n="7cced65e">
              Herr talman! Öresundsregionen inklusive hela Skåne är en oerhört
              spännande och dynamisk region där man har rivit de nationella
              gränserna på ett oerhört spännande sätt.
            </seg>
            <seg n="2329580a">
              Jag och mina danska kolleger man har bytt minister där några
              gånger har under återkommande seminarier och diskussioner om förbindelserna
              och pendlingen över Sundet även lyft fram en HH-förbindelse.
            </seg>
            <seg n="3faa07d2">
              Det är bra om två parter är lika intresserade av att skapa en
              gemensam förbindelse. I dagsläget är danskarna oerhört tydliga
              med att deras infrastrukturinvesteringar görs i och kring Köpenhamn.
            </seg>
          </u>
          <note type="speaker" n="dd7b31a2">
            Anf. 58 ULF NILSSON (fp):
          </note>
          <u who="ulf_nilsson_15fa88" xml:id="i-05f84e9b3f4f43e4-1" n="a8a4147a">
            <seg n="acf81834">
              Herr talman! Det är glädjande att höra att ni har dessa diskussioner
              på ministernivå och att intresset också är stort från dansk sida.
              Även på EU-nivå finns det möjligheter till delfinansiering. Det
              fick man redan då Öresundsbron byggdes.
            </seg>
            <seg n="08b5c2e4">
              Min följdfråga blir: Tycker statsrådet att diskussionerna har
              gått så pass långt att det kan vara dags att börja intressera
              olika EU-organ för finansiering av förstudier och planering?
            </seg>
          </u>
          <note type="speaker" n="5c6d2ce1">
            Anf. 59 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-7" n="13050550">
            <seg n="6e30c4ee">
              Herr talman! Jag ska upprepa det sista som jag sade. När det
              är en gränsöverskridande och nationellt överskridande förbindelse
              som man pratar om är det naturligtvis oerhört viktigt att det
              är båda nationernas investeringar som ska ha fokus på den gemensamma
              förbindelsen. Just där är vi inte.
            </seg>
            <seg n="ae137fab">
              Från svensk sida pågår det just nu ett arbete. Vi knyter ihop
              åtgärdsprogrammen framöver, till år 2021. Naturligtvis finns det
              ett underlag utifrån Öresund och Skåne eftersom där förekommer
              mycket pendling och det där är oerhört avgörande att just möta
              och kraftsamla beträffande möjligheten att stärka människors vilja
              att åka spårbundet och människors möjligheter att åka kollektivt.
              Det arbetet pågår alltså. Men från dansk sida har man inte gjort
              sitt arbete med en HH-förbindelse.
            </seg>
            <seg n="556dd375">
              Skatt på rum i studentkorridor
            </seg>
          </u>
          <note type="speaker" n="33f48c64">
            Anf. 60 MIKAEL DAMBERG (s):
          </note>
          <u who="mikael_damberg_567c84" xml:id="i-b2a918251b1e1318-0" n="2623bdd4">
            <seg n="c1ccfcb1">
              Herr talman! Jag har en fråga till statsrådet Mats Odell. Frågan
              handlar inte om vägskyltar utan om de 30 000 studenter som bor
              i studentkorridorer runt om i Sverige.
            </seg>
            <seg n="14abb263">
              Det är uppenbart att den borgerliga regeringens ändring av fastighetsskatten
              till kommunal avgift har slagit orimligt hårt mot dessa studenter.
              Det nya systemet innebär att varje enskild bostad ska beskattas
              med en avgift på uppemot 1 200 kronor per år. Det betyder att
              ett rum i studentkorridor utan toalett, dusch och kök ska belastas
              med samma avgift som en femrummare på Strandvägen.
            </seg>
            <seg n="d69e7c40">
              Vi i den rödgröna oppositionen tycker att detta är orimligt och
              har föreslagit en förändring av systemet innebärande en med uppemot
              1 000 kronor sänkt fastighetsskatt per studentrum. Min fråga till
              statsrådet är därför: Varför tycker regeringen att ett studentrum
              utan toalett ska beskattas som en femrummare på Strandvägen?
            </seg>
          </u>
          <note type="speaker" n="c91f34e8">
            Anf. 61 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-8" n="042c663d">
            <seg n="d62e7c11">
              Herr talman! Jag vill tacka Mikael Damberg för frågan. Det lät
              nästan som att Mikael Damberg läste ur ett av mina anföranden.
              Jag har nämligen tagit upp frågan och diskuterat den med studentorganisationerna.
              Det här är en av de frågor där vi tittar på möjligheterna till
              åtgärder när det finns ett utrymme i det budgetarbete som vi nu
              står inför.
            </seg>
          </u>
          <note type="speaker" n="8f23ad85">
            Anf. 62 MIKAEL DAMBERG (s):
          </note>
          <u who="mikael_damberg_567c84" xml:id="i-b2a918251b1e1318-1" n="2623bdd4">
            <seg n="3f9fe643">
              Herr talman! Jag har i denna kammare debatterat frågan också
              med finansministern. Han försvarade hårdnackat dagens system och
              sade att det är bra.
            </seg>
            <seg n="34510550">
              Det är roligt om regeringen har diskussioner om detta. Men för
              landets studenter är det uppenbart att vill man få någonting gjort
              i Sverige för deras skull ska man rösta rödgrönt. Vi har nämligen
              redan ett förslag på bordet som ni kan rösta för.
            </seg>
          </u>
          <note type="speaker" n="0014fb15">
            Anf. 63 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-9" n="042c663d">
            <seg n="09979cfd">
              Herr talman! Jag får tacka också för det inlägget, Mikael Damberg.
            </seg>
            <seg n="1b574de8">
              Jag är, kan man säga, fackminister för bostadsförsörjningen.
              Regeringskansliets olika ledamöter har där lite olika roller.
              Som jag sagt är det här en av de frågor som vi diskuterar inför
              den kommande budgeten. I och för sig vore det spännande om budgetförhandlingarna
              slutfördes här i kammaren, men vi arbetar på ett lite annat sätt.
            </seg>
            <seg n="1d4de1a4">
              Det finns också ett antal andra saker som behöver åtgärdas för
              att bostadsförsörjningen ska förbättras. Som kammarens ledamöter
              är väl medvetna om har Sverige under de senaste nästan 30 åren
              byggt ungefär hälften så många bostäder som man byggt i våra nordiska
              grannläder till exempel. Det rör sig om 180 000 bostäder i Sverige
              mellan år 2000 och år 2007 för 9 miljoner svenskar, om 250 000
              bostäder för hälften så många norrmän och om ungefär 250 000 bostäder
              för hälften så många finländare.
            </seg>
            <seg n="b47239b0">
              När det gäller de fundamentala förändringar som behövs är nu
              dess bättre den saken delvis på plats i och med en ny överenskommelse
              mellan hyresgästerna, fastighetsägarna och de allmännyttiga bostadsföretagen.
              Det här kommer jag inom en nära framtid att inför denna kammare
              lägga fram som en proposition.
            </seg>
            <seg n="b3bcfc8b">
              Telefonin på landsbygden
            </seg>
          </u>
          <note type="speaker" n="5b4db70f">
            Anf. 64 DAN KIHLSTRÖM (kd):
          </note>
          <u who="dan_kihlstrom_3e3877" xml:id="i-a50ff08e91987d75-0" n="34eeef78">
            <seg n="332d5383">
              Herr talman! Jag har en fråga till infrastrukturminister Åsa
              Torstensson som handlar om telefonin på landsbygden. Frågan skulle
              kunna sorteras in under rubriken Hela landet ska leva.
            </seg>
            <seg n="e88ec422">
              Telia håller just nu på med några pilotprojekt som innebär att
              det fasta telefonnätet ska monteras ned på vissa platser i landet.
              Till en början är det ca 500 kunder utanför Töcksfors i Värmland
              samt Vetlanda och Flen som berörs av det pilotprojekt som startar
              i sommar. Telia räknar med att ca 50 000 kunder över hela landet
              inom fem år kommer att beröras.
            </seg>
            <seg n="c46f288d">
              Det här skapar naturligtvis nyfikenhet och frågor men också en
              oro hos berörda. Jag inser att Telia måste förnya och pröva nya
              lösningar i takt med att gammal utrustning slits ut. De som berörs
              är också beredda till nya lösningar om det inte blir sämre förutsättningar
              än i dag.
            </seg>
            <seg n="afc5f9e9">
              Det finns en ambition om bredband till hela landet. Men i här
              nämnda pilotprojekt handlar det om mobila lösningar som i dag
              faktiskt är långsammare. Jag tänker på Internetsurfning och e-post.
              Jag vill därför veta hur infrastrukturministern ser på denna utveckling.
            </seg>
          </u>
          <note type="speaker" n="2d917c85">
            Anf. 65 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-10" n="13050550">
            <seg n="a94ef493">
              Herr talman! Det är mycket riktigt, som Dan Kihlström här lyfter
              fram, fråga om ett teknikskifte som Telia självt beslutar om och
              hanterar. Man gör det via ett pilotprojekt som jag själv naturligtvis
              är mycket informerad om och som jag noga följer. Jag har suttit
              ned tillsammans med folk i de kommuner som är involverade i denna
              förändring, vilken bygger på att det är dyrt att skifta ut och
              att underhålla dagens telefonstolpar därför detta teknikskifte.
            </seg>
            <seg n="1762df72">
              Jag vill vara oerhört tydlig med att alla har rätt till telefoni.
              Det är syftet med teknikskiftet så det ska ersättas med telefon.
              Det är en lösning med fast mobil som man arbetar med. Att man
              kallar projektet för ett pilotprojekt bygger på att det successivt
              också ska vara en bra dialog med dem som får förändrade förutsättningar.
            </seg>
          </u>
          <note type="speaker" n="073eb347">
            Anf. 66 DAN KIHLSTRÖM (kd):
          </note>
          <u who="dan_kihlstrom_3e3877" xml:id="i-a50ff08e91987d75-1" n="34eeef78">
            <seg n="0c7f4b92">
              Herr talman! För mig är det viktigt att den här typen av pilotprojekt
              har en god förankring hos berörd befolkning. I Värmland till exempel
              vet jag att företagsetableringar är beroende av hur det fungerar
              när det gäller de framtida möjligheterna att kommunicera via nätet.
              Det handlar faktiskt om mer än samtal och surfning. Det är viktigt
              att boende och företagande på landsbygden har samma möjligheter
              till bredband en kraftigare dataöverföring, tv med mera. Därför
              undrar jag vilket ansvar regeringen och infrastrukturministern
              har för att av mig här nämnda pilotprojekt inte försämrar för
              berörda utan snarare förbättrar för dem.
            </seg>
          </u>
          <note type="speaker" n="6a956463">
            Anf. 67 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-11" n="13050550">
            <seg n="1eb5801e">
              Herr talman! Jag får nog vara oerhört tydlig: Det är Telia som
              skiftar teknik. Politiken bestämmer inte tekniken. Däremot har
              alla rätt till telefoni, något som det är lagstiftat om. Om det
              i något fall skulle vara så att Telia inte ersätter fast telefoni
              med motsvarande telefon och säger att det kommersiellt inte är
              möjligt att göra det har staten i budgeten avsatt pengar för ändamålet.
              Syftet är att staten då träder in och garanterar och upphandlar
              teknik så att alla får telefon. Det är oerhört tydligt i sammanhanget.
            </seg>
            <seg n="06054817">
              Telia gör alltså ett teknikskifte. Alla har rätt till telefon.
              Staten gör en upphandling av telefon om det i något sammanhang
              mot förmodan skulle inträffa att man inte ersätter.
            </seg>
            <seg n="76bee31c">
              Vasakronans försäljning av studentbostäder i Uppsala
            </seg>
          </u>
          <note type="speaker" n="0e117521">
            Anf. 68 AGNETA GILLE (s):
          </note>
          <u who="agneta_gille_26934c" xml:id="i-6c00da16fdbc0ae0-0" n="8684e03e">
            <seg n="91c00b17">
              Herr talman! Jag vill återknyta till frågan om studentbostäderna.
              Jag bor i Uppsala. Där är vi mycket bekymrade över vad som händer
              med de studenter som i framtiden kanske blir utan bostad.
            </seg>
            <seg n="1015de74">
              I den blå regeringens iver att sälja ut allting har också Vasakronan
              gått till försäljning, till AP-fonderna. Det är ett mycket stort
              bekymmer att Vasakronan nu ämnar sälja 4 300 bostäder, främst
              studentbostäder i Uppsala. Det måste ändå vara ett nationellt
              ansvar att se till att studenter har bostäder.
            </seg>
            <seg n="7ac74167">
              Jag har tidigare ställt en fråga till statsrådet Mats Odell och
              frågar återigen vad statsrådet Mats Odell ämnar göra åt den situation
              som framtiden kommer att möta med bristen på studentbostäder i
              Uppsala.
            </seg>
          </u>
          <note type="speaker" n="6613d08b">
            Anf. 69 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-12" n="042c663d">
            <seg n="0fbcc632">
              Herr talman! Det är alldeles riktigt att de svenska skattebetalarna
              fick väldigt bra betalt för det egentligen kommersiella kontorsfastighetsbolaget
              Vasakronan. Nu är det den gamla delen av AP Fastigheter, som också
              hade bostäder i Uppsala, som är aktuell i och med att den nya
              Vasakronankoncernen ska sälja det här beståndet.
            </seg>
            <seg n="46f3143b">
              Jag har kallat till mig Vasakronans vd Fredrik Wirdenius och
              ställt ett antal frågor till honom. Han säger att det oberoende
              av vilken ägare man har inte finns några ekonomiska argument för
              Vasakronan att avyttra dessa för något annat ändamål än studentbostäder.
              Det är vad han säger.
            </seg>
            <seg n="d0849cfe">
              Jag kan inte bedöma detta. Bolaget har sin rätt att köpa och
              sälja de fastigheter de tycker bäst tjänar pensionärernas pensioner.
              Det är nämligen vad det handlar om de ska förvalta detta på bästa
              möjliga sätt. De har kommit fram till att de ska sälja dessa fastigheter.
              Beskedet hittills är att det inte finns några ekonomiska argument
              för att omvandla dem till något annat.
            </seg>
          </u>
          <note type="speaker" n="4fcd0e01">
            Anf. 70 AGNETA GILLE (s):
          </note>
          <u who="agneta_gille_26934c" xml:id="i-6c00da16fdbc0ae0-1" n="8684e03e">
            <seg n="69fceb8c">
              Herr talman! Det är oerhört viktigt att det finns ett nationellt
              ansvar, och som fackminister och ansvarig för bostäder är det
              viktigt att man tar detta ansvar. När det finns utbildningsplatser
              på det otroligt skickliga universitet som Uppsala har är det också
              oerhört viktigt att det även finns ett nationellt ansvar för att
              det finns bostäder till de studenter som kommer till dessa universitet.
              Därför måste det också finnas ett ansvar för regeringen och för
              fackministern för bostadsförsörjning även för studenter att inte
              bara säga att detta är bra för pensionerna. Det kanske det är,
              men problemet kvarstår.
            </seg>
            <seg n="0f2c0ef0">
              Vad ämnar ministern göra åt den situation som Uppsalas studenter
              kommer att ha framdeles när situationen med bostadsbrist blir
              ännu värre än den är i dag? Jag vill att ministern och regeringen
              tar sitt ansvar i denna fråga.
            </seg>
          </u>
          <note type="speaker" n="9ed3d2d6">
            Anf. 71 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-13" n="042c663d">
            <seg n="61bb93c1">
              Herr talman! Jag vill gärna säga till Agneta Gille att de besked
              vi har fått av Vasakronans vd inte talar för att de kommer att
              omvandlas till något annat än just studentbostäder, eftersom det
              ger den bästa avkastningen för vilken ägare som helst. Det är
              alltså en högre hyra i studentbostäder än om man omvandlar detta
              till exempelvis hyresrätter. Att bygga om dem till bostadsrätter
              är i princip nybyggnadskostnad, enligt Vasakronan. Men som sagt:
              Ingen kan veta detta.
            </seg>
            <seg n="87bbe7e2">
              När det gäller studenterna i Uppsala tycker jag att de naturligtvis
              ska titta på helheten. Vad åstadkommer de olika partierna och
              de olika alternativen här? Samma sak gäller den tidigare frågan.
              Med en politik som den de rödgröna föreslår kommer arbetsgivaravgifterna
              för unga människor faktiskt att fördubblas. Det är naturligtvis
              också någonting man ska väga in när man som student funderar på
              vem man ska rösta på.
            </seg>
            <seg n="612c1f71">
              Reglerna för arbetskraftsinvandring
            </seg>
          </u>
          <note type="speaker" n="f099905f">
            Anf. 72 LARS HJÄLMERED (m):
          </note>
          <u who="lars_hjalmered_274051" xml:id="i-71b16fff068271ef-0" n="93f16b03">
            <seg n="46181e8f">
              Herr talman! Min fråga riktar sig till statsrådet Tobias Krantz
              och handlar om reglerna för arbetskraftsinvandring.
            </seg>
            <seg n="064c9d3c">
              Reglerna ändrades för några år sedan. Tidigare behövde utländska
              studenter och forskare åka till sina hemländer för att söka ett
              uppehålls- och arbetstillstånd och sedan komma tillbaka, medan
              man nu om man har fullföljt en termin av studier eller forskning
              kan söka ett tillstånd direkt från landet och inleda en yrkeskarriär.
              Det finns en studie som visar att kunskaperna om dessa regler
              varierar ganska mycket på universitet och högskolor och att många
              lärosäten kanske inte fullt ut informerar studenter och forskare
              om denna möjlighet. De kanske inte heller fullt ut använder detta
              som en del av sin marknadsföring och rekrytering.
            </seg>
            <seg n="2ec2669b">
              Med grund i detta vill jag ställa frågan till statsrådet vad
              han är beredd att göra för att fler av landets universitet och
              högskolor ska få en bättre kunskap och också använda detta i marknadsföring
              och rekrytering för att förmå duktiga utländska studenter och
              forskare att stanna i Sverige.
            </seg>
          </u>
          <note type="speaker" n="11706936">
            Anf. 73 Statsrådet TOBIAS KRANTZ (fp):
          </note>
          <u who="tobias_krantz_51873e" xml:id="i-cf8387c3b1e74d36-14" n="0e4fec44">
            <seg n="45a082f0">
              Herr talman! Stort tack för frågan, Lars Hjälmered!
            </seg>
            <seg n="a03599d7">
              Det är precis så som Lars Hjälmered säger att svenska universitet
              och högskolor står inför en stor och viktig utmaning när vi nu
              ser en alltmer framväxande utbildningsmarknad. Vi hoppas naturligtvis
              att så många utländska studenter som möjligt ska tycka att det
              är spännande och intressant att komma till Sverige. Precis som
              Lars Hjälmered refererar har reglerna ändrats så att man nu har
              fått större möjligheter än tidigare att stanna kvar i Sverige
              efter avslutad utbildning och också större möjligheter att komma
              till Sverige för att studera och arbeta här. Det är otroligt viktigt.
            </seg>
            <seg n="e6c7c99a">
              Vi genomför nu en stor reform när det gäller att införa avgift
              för utländska studenter, och vi inför stipendier för att vi ska
              kunna få spännande, intressanta, duktiga och engagerade studenter
              till Sverige. I samband med detta ökar vi också informationsinsatserna
              för att locka utländska studenter till Sverige, och det handlar
              bland annat om att upplysa universiteten om hur man bäst bättre
              än i dag rekryterar utländska studenter.
            </seg>
          </u>
          <note type="speaker" n="4b0c76be">
            Anf. 74 LARS HJÄLMERED (m):
          </note>
          <u who="lars_hjalmered_274051" xml:id="i-71b16fff068271ef-1" n="93f16b03">
            <seg n="6d500391">
              Herr talman! Tack för svaret, statsrådet! De nya reglerna är
              väldigt kraftfulla. Det är en styrka för vårt land, för att få
              hit duktigt folk och också för de personer som är berörda och
              som kan inleda en yrkeskarriär. Ytterst är det naturligtvis också
              en styrka för universitet och högskolor. Häromåret var det ett
              par hundra före detta studenter som fick sådana här uppehålls-
              och arbetstillstånd, vilket egentligen är några få procent av
              dem som skulle kunna stanna här i landet. Man kan hoppas att det
              i framtiden blir fler personer som använder denna chans att efter
              till exempel en masterutbildning på Chalmers i Göteborg kunna
              jobba på exempelvis Volvo eller Ericsson ett tag.
            </seg>
            <seg n="41d7d8a5">
              Jag vill ändå upprepa min fråga. Vad tänker sig ministern lite
              mer konkret? Tänker han sig informationsmöten med lärosätena eller
              andra aktiviteter med regleringsbrev för att styra upp det, eller
              vad tänker han sig?
            </seg>
          </u>
          <note type="speaker" n="88657c48">
            Anf. 75 Statsrådet TOBIAS KRANTZ (fp):
          </note>
          <u who="tobias_krantz_51873e" xml:id="i-cf8387c3b1e74d36-15" n="0e4fec44">
            <seg n="2b69fad7">
              Herr talman! Jag uppskattar att denna fråga kommer upp. Det visar
              nämligen hur orimligt det tidigare systemet var. Tidigare hade
              vi ett system där vi bjöd i stort sett alla utländska studenter
              på en gratis utbildning i Sverige, men ville de stanna kvar i
              Sverige efter avslutad examen var det otroligt svårt att göra
              det. Det visar att det gamla systemet inte var hållbart. Nu har
              vi ändrat systemet, dels genom att införa avgifter för utländska
              studenter och dels genom att se till att det är lättare för utländska
              studenter att stanna kvar i Sverige.
            </seg>
            <seg n="3e15e7e7">
              Som sagt: Vi måste kraftigt förstärka informationsinsatserna
              för att få fler utländska studenter att komma till Sverige. Vi
              gör det genom de förslag vi tidigare har lagt fram. Självklart
              tar vi också upp dessa frågor med universitet och högskolor när
              tillfälle ges att informera om detta. Det är nämligen precis så
              som Lars Hjälmered säger att vi naturligtvis ska ta till vara
              det engagemang och den kraft som finns hos utländska studenter
              som vill komma till Sverige och jobba här efter avslutad examen.
            </seg>
            <seg n="ddea6355">
              Utbyggnad av kärnkraft
            </seg>
          </u>
          <note type="speaker" n="fd3a0107">
            Anf. 76 PER BOLUND (mp):
          </note>
          <u who="per_bolund_0a9708" xml:id="i-cc1ffd0b95a9d320-10" n="45cdbe5d">
            <seg n="5e923ccd">
              Herr talman! Min fråga går till miljöminister Andreas Carlgren.
            </seg>
            <seg n="ab6ae28b">
              I förrgår, exakt 30 år efter folkomröstningen om kärnkraften
              i Sverige, fick riksdagen en proposition som möjliggör utbyggnad
              av ny kärnkraft. Detta är ett dramatiskt förslag som ändrar en
              30-årig politik om att kärnkraften ska fasas ut. Man kan konstatera
              att tolkningen av vad detta beslut kommer att få för konsekvenser
              skiljer sig väldigt mycket åt även mellan regeringspartierna.
              Folkpartiet har varit ute och sagt att det kommer att leda till
              tio nya reaktorer, eller kanske till och med fler om deras kongress
              får råda, och att dessa kan ha upp till fyra gånger så stor effekt
              som dagens reaktorer. Centerpartister har samtidigt varit ute
              och sagt att det inte kommer att leda till att någon ny reaktor
              byggs utan att kärnkraften troligen kommer att fasas ut.
            </seg>
            <seg n="868fc5a4">
              Detta ger ingen som helst vägledning för energimarknaden att
              veta åt vilket håll den ska gå. Jag skulle vilja fråga miljöministern:
              Vilken utveckling vill du säga är den som kommer att bli rådande?
              Vilket råd vill du ge energimarknaden kommer det att bli en kraftig
              utbyggnad med upp till fyra gånger så mycket kärnkraft, eller
              kommer det med regeringens beslut att bli noll kärnkraft i framtiden?
            </seg>
          </u>
          <note type="speaker" n="289730d6">
            Anf. 77 Miljöminister ANDREAS CARLGREN (c):
          </note>
          <u who="unknown" xml:id="i-cf8387c3b1e74d36-16" n="1f846e26">
            <seg n="e7ceee0d">
              Herr talman! Man ska ha bra lätt att bli överraskad av att nu
              ha kommit på att Folkpartiet vill bygga lite mer kärnkraft än
              Centern, och det ska vara ett rätt välutvecklat sinne för dramatik
              för att tycka att det är jättedramatiskt.
            </seg>
            <seg n="208b9d58">
              Däremot är det helt klart att det vi nu gör är att äntligen rätta
              till missförhållandet att kärnkraftsbolag tidigare har kunnat
              driva kärnkraft och sedan skicka räkningen till skattebetalarna.
              Nu är det slut med det. Det blir inga skattesubventioner. Det
              blir också klart och tydligt att man om det allra värsta skulle
              inträffa, det vill säga en olycka, också får ta fullt ansvar för
              det. Allt bolaget har av egendomar och tillgångar ska också användas
              för att betala i det läget. Det är dessa krassa villkor, när kärnkraften
              fullt får stå på egna ben på en rätt tuff marknad, som avgör om
              det blir någon mer kärnkraft. Det är svaret på Per Bolunds fråga.
            </seg>
          </u>
          <note type="speaker" n="4d095dad">
            Anf. 78 PER BOLUND (mp):
          </note>
          <u who="per_bolund_0a9708" xml:id="i-cc1ffd0b95a9d320-11" n="45cdbe5d">
            <seg n="5f8bb7ce">
              Herr talman! Tack, miljöministern, för svaret! Jag kan konstatera
              att vi inte har samma uppfattning om huruvida kärnkraften kommer
              att fortsätta att subventioneras i Sverige, men det kanske är
              en debatt vi får ta vid ett senare tillfälle. Jag kan dock konstatera
              att kärnkraften har varit en väldigt viktig fråga för Centerpartiet
              genom historien faktiskt så viktig att en centerpartistisk partiledare
              och minister avgick från regeringen. Då handlade det om ett beslut
              att ladda en enda reaktor med bränsle och sätta den i bruk. Här
              handlar beslutet om att möjliggöra upp till tio nya reaktorer.
            </seg>
            <seg n="2650a450">
              Jag skulle vilja fråga miljöministern: Om det nu är så att det
              är Folkpartiets tolkning av konsekvenserna av detta beslut som
              blir gällande, att man faktiskt får upp till fyra gånger så mycket
              kärnkraft som vi har haft tidigare i Sverige, skulle Andreas Carlgren
              då i likhet med sin företrädare avgå från sin ministerpost? Eller
              är Andreas Carlgren beredd att dagtinga med sitt samvete?
            </seg>
          </u>
          <note type="speaker" n="f58c7096">
            Anf. 79 Miljöminister ANDREAS CARLGREN (c):
          </note>
          <u who="unknown" xml:id="i-cf8387c3b1e74d36-17" n="1f846e26">
            <seg n="7b1a8f13">
              Herr talman! Jag förstår att du har jobbat länge på denna fråga,
              Per Bolund. Men är det ändå inte så när det gäller den första
              frågan, om huruvida det blir några subventioner eller inte, att
              det inte är någonting som du och jag behöver ha uppfattningar
              om. Det framgår tydligt av lagen vad som gäller.
            </seg>
            <seg n="13cb091d">
              När det gäller kärnkraftsfrågan som sådan är det väl på tiden
              att vi lägger årtionden av kärnkraftsstrid bakom oss. Den har
              förött mycket av utbyggnaden för förnybar energi. Nu åstadkommer
              vi under denna regering genombrottet för förnybar energi. Det
              är tre gånger fler vindkraftverk bara under de här åren, en tiodubbling
              under åren som kommer och långt mycket mer energi från bioenergi
              än från kärnkraft.
            </seg>
            <seg n="51bdef3d">
              Det är den stora seger som är vunnen. Jag ser väldigt liten anledning
              att spekulera i att jag skulle avgå, när vi nu har vunnit den
              avgörande segern, det vill säga att det blir mer förnybar energi
              i Sverige.
            </seg>
            <seg n="37a532be">
              Åtgärder mot tjälskador på vägarna
            </seg>
          </u>
          <note type="speaker" n="dc77ab4c">
            Anf. 80 PETER JEPPSSON (s):
          </note>
          <u who="peter_jeppsson_5ac09b" xml:id="i-99abb6be3e88a64c-0" n="4af70671">
            <seg n="6b8ec776">
              Herr talman! Jag har en fråga till statsrådet Åsa Torstensson.
            </seg>
            <seg n="b3083c80">
              I mitt hemlän Blekinge rapporterar Vägverket att vägarna har
              svåra tjälskador som en följd av den långa och kalla vintern.
              Det är liknande på många andra håll i Sverige.
            </seg>
            <seg n="3fa82c50">
              E22 är en av många vägar som har drabbats av skador, bland annat
              mellan Pukavik och Sölvesborg samt mellan Jämjö och Fågelmara.
              E22 är också en av våra hårdast trafikerade vägar, där transporter
              går till och från hamnarna i Karlskrona, Ronneby, Karlshamn och
              Sölvesborg. Trafikflödet ligger på ungefär 10 000 fordon per dygn
              och ökar konstant.
            </seg>
            <seg n="41a143c8">
              Skadorna hade kunnat förhindras om vägarna fått ny beläggning
              under förra året, men på grund av bristande resurser har detta
              nedprioriterats. Beläggningen är utsliten och kan därför inte
              längre förhindra att vatten rinner ned i underlaget och spränger
              sönder vägen. Tjälskadorna innebär mycket stora problem för trafikanterna.
            </seg>
            <seg n="53dd8df7">
              Med anledning av detta, herr talman, vill jag fråga statsrådet
              vilka åtgärder hon avser att vidta för att underhållet av våra
              vägar ska förbättras, så att vi kan förhindra denna form av skador
              i framtiden.
            </seg>
          </u>
          <note type="speaker" n="ebcdbf16">
            Anf. 81 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-18" n="13050550">
            <seg n="55fdc1ed">
              Herr talman! Jag tackar Peter Jeppsson för frågeställningen om
              drift och underhåll av våra vägar. Det är naturligtvis en fråga
              som jag har möjlighet att påverka genom budgeten för Vägverket.
              Vi har sett till att avsätta ytterligare resurser till drift och
              underhåll. Men Peter Jeppsson vet antagligen också att detta inte
              var prioriterat för den socialdemokratiska regeringen. Därför
              finns det ett oerhört stort behov runt omkring i landet.
            </seg>
            <seg n="0870da0e">
              Jag har naturligtvis ambitionen att fortsätta att skapa bra möjligheter
              för Vägverket och Banverket, så att de undan för undan kan tillgodose
              de behov som finns på drifts- och underhållssidan. Därför har
              vi också med närtidssatsningar som verkar 2009 och 2010 under
              två budgetår sett till att det tillförts pengar till bättre bärighet
              för de områden runt omkring i landet där det har varit avgörande.
            </seg>
          </u>
          <note type="speaker" n="c7c26d49">
            Anf. 82 PETER JEPPSSON (s):
          </note>
          <u who="peter_jeppsson_5ac09b" xml:id="i-99abb6be3e88a64c-1" n="4af70671">
            <seg n="55babd34">
              Herr talman! Jag tackar statsrådet för svaret.
            </seg>
            <seg n="6414b44f">
              Det finns två problemområden, som jag ser det. Det ena är pengar.
              Enligt Vägverket är det pengabrist för underhållet. Hösten 2007
              granskades Vägverkets underlagsrapport av Näringsdepartementet.
              Underlaget godkändes. Vägverket har även försökt senarelägga vissa
              satsningar i Blekinge, satsningar som jag har uppfattat att regeringen
              är positiv till. Det är också positivt att det blir närsatsningar
              på E22, med SölveStensnäs som exempel, för E22 är en viktig transportled
              för våra strategiska hamnar.
            </seg>
            <seg n="db773ca1">
              Det andra problemområdet är styrningen. Detta har debatterats
              här i riksdagen med anledning av Riksrevisionens kritik av styrningen
              av Vägverket. Organisationen och styrningen av den nya stora myndigheten
              Trafikverket, med järnvägar, vägar, sjöfart och luftfart inom
              sitt ansvarsområde, kan minst sagt bli en utmaning. Många undrar
              vad som händer nu.
            </seg>
            <seg n="65bd2719">
              En flaskhals på E22 planeras att tas bort, men det finns två
              kvar att åtgärda. Jag avstår från att ställa en följdfråga, men
              vill skicka med en stark vädjan att statsrådet ser till att detta
              verkligen görs framöver.
            </seg>
          </u>
          <note type="speaker" n="b44591ef">
            Anf. 83 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-cf8387c3b1e74d36-19" n="13050550">
            <seg n="aa08bd39">
              Herr talman! Jag tycker att Peter Jeppsson beskriver verkligheten
              på ett mycket rättvist sätt. Dessutom beskriver Peter Jeppsson
              hur verkligheten ser ut i Blekinge, där man är beroende av alla
              transportslags samverkan. Det är av den anledningen vi har lagt
              så mycket kraft på att skapa bättre och nya möjligheter att planera
              infrastruktur i Sverige, där sjöfarten har en mycket tydligare
              roll i ett sammanhållet system till gagn för det som Peter Jeppsson
              efterlyser i Blekinge.
            </seg>
            <seg n="a5b1aeea">
              Något som kommer att bli tydligt i de kommande prioriteringarna
              är vikten av att Trafikverket har ett transportslagsövergripande
              ansvar. Våra transporter behöver vägar, järnvägar och sjöfart.
              Man måste göra en sammanhållen prioritering, så att flaskhalsar
              försvinner och prioriterade stråk fungerar som de ska för att
              godsflödena för Blekinges del ska fungera ut till andra delar
              av världen.
            </seg>
            <seg n="eb1afd49">
              Skatteverkets ekonomi
            </seg>
          </u>
          <note type="speaker" n="cdd8085b">
            Anf. 84 LAILA BJURLING (s):
          </note>
          <u who="laila_bjurling_98617a" xml:id="i-02e6329426ee5a50-0" n="cbc77e1b">
            <seg n="e5bf6c58">
              Herr talman! Jag har en fråga till statsrådet Mats Odell.
            </seg>
            <seg n="b30e1672">
              Vi har väl alla hört i nyhetsrapporteringen den senaste tiden
              om de stora ekonomiska problem som Skatteverket har. Vid skatteutskottets
              sammanträde i dag på förmiddagen hade vi besök av Skatteverkets
              nye generaldirektör, Ingemar Hansson, som också är före detta
              statssekreterare på Finansdepartementet. Vi diskuterade den rapport
              som Skatteverket lämnat till regeringen.
            </seg>
            <seg n="37d038d9">
              De senaste två åren har personalstyrkan i Skatteverket minskat
              med 840 personer. Trots det förväntar man sig nu i prognosen att
              man ska behöva minska med ytterligare över 2 000 personer för
              att budgeten ska gå ihop. Det går naturligtvis inte. Som ett exempel
              skulle skattekontrollen mot skattefusket behöva halveras. Då ska
              vi veta att vi genom kontrollerna får in 8 miljarder extra i skatt
              varje år.
            </seg>
            <seg n="1c23d36e">
              Vad tänker regeringen göra för att Skatteverket ska kunna fortsätta
              kampen mot skattefusket?
            </seg>
          </u>
          <note type="speaker" n="180c6662">
            Anf. 85 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-20" n="042c663d">
            <seg n="8a5e3cb7">
              Herr talman! Laila Bjurling tar upp en väldigt angelägen fråga,
              nämligen hur vi ska hantera skatteuppbörden och se till att det
              här blir rätt och riktigt och att det finns tillräckligt med resurser.
            </seg>
            <seg n="b1e856bd">
              Nu är det dess bättre så att den nye generaldirektören på Skatteverket,
              precis som Laila Bjurling säger, är tidigare statssekreterare
              på skatteavdelningen vid Finansdepartementet. Han har alltså ett
              bra kontaktnät och har säkert goda argument i det arbete som nu
              pågår för att hitta en balans i detta och se till att Skatteverket
              framgent förtjänar att vara Sveriges mest populära myndighet.
              Det är ganska fantastiskt: I ett land med världens högsta skattesatser
              och bredaste skattebas är Skatteverket den myndighet som är populärast
              hos folket. Det beror på att de har varit väldigt duktiga på att
              förenkla våra deklarationer; man kan deklarera via sms och så
              vidare.
            </seg>
            <seg n="c1fe9c04">
              Men visst: Det är ett stort omställningsarbete, och Skatteverket
              har fått många nya arbetsuppgifter. Ta bara alla nya företag som
              blommar upp när det gäller till exempel RUT-tjänster! Det är väldigt
              mycket. Jag är övertygad om att samarbetet mellan departementet
              och myndigheten kommer att resultera i en balanserad lösning.
            </seg>
          </u>
          <note type="speaker" n="8aed77bf">
            Anf. 86 LAILA BJURLING (s):
          </note>
          <u who="laila_bjurling_98617a" xml:id="i-02e6329426ee5a50-1" n="cbc77e1b">
            <seg n="2f3a548c">
              Herr talman! Jag tackar för svaret. Det är bra att den nye generaldirektören,
              som varit statssekreterare på Finansdepartementet, behåller sina
              kontakter och kan vidareutveckla dem. Han sade vid det möte vi
              hade i dag att det mesta av underskottet beror på att regeringen
              har gett så många nya arbetsuppgifter till Skatteverket utan att
              finansiera det arbetet. Det ska lösas inom ramen för tilldelade
              medel eller med mindre medel.
            </seg>
            <seg n="3eb99307">
              Statsrådet nämner själv de stora skattesubventioner som måste
              betalas ut för det som kallas RUT och ROT husavdrag heter det
              på byråkratsvenska. De får föra över massor med resurser från
              övriga arbetsuppgifter för att över huvud taget klara av detta.
              Regeringen har ju bestämt att de här pengarna ska betalas ut senast
              inom tio dagar. Det prioriterar sig självt bland allt annat.
            </seg>
            <seg n="e390d94a">
              Generaldirektören sade också att han kände till det som varit
              men var förvånad och överraskad av att prognosen visade att det
              var så illa som det var med alla de nya ofinansierade arbetsuppgifterna.
              Vad gör ni nu för att regeringen inte ska få sådana här överraskningar
              i fortsättningen? Räcker det bara med goda kontakter?
            </seg>
          </u>
          <note type="speaker" n="40b023d4">
            Anf. 87 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-21" n="042c663d">
            <seg n="f3de3531">
              Herr talman! Jag blir lite förvånad om Laila Bjurling är bekymrad
              över att vi nu får nya företag och väldigt många människor som
              vill utnyttja dessa företags tjänster. Det betalas ut ersättningar,
              men det kommer också in mycket mer skatt genom att det som tidigare
              var svart och olagligt nu blir lagligt och att det är fler människor
              som är anställda. Det är kanske någonstans mellan 7 000 och 11
              000 nya tjänster som tillkommit i Sverige på det här området.
            </seg>
            <seg n="b5cab2c6">
              Det är klart att det blir mer arbete. Men det är glädjande att
              detta arbete beror på att det blir ökad aktivitet, att fler får
              jobb och att många får hjälp att få livspusslet att gå ihop. Och
              det bästa av allt: Sammantaget tjänar alla på detta. Det är klart
              att vi måste lösa frågorna också för Skatteverket, så att de kan
              fortsätta att vara kreativa och göra ett bra jobb.
            </seg>
            <seg n="fb2f15f7">
              Konkurrenslagstiftningen
            </seg>
          </u>
          <note type="speaker" n="8bc42a7e">
            Anf. 88 CECILIE TENFJORD-TOFTBY (m):
          </note>
          <u who="cecilie_tenfjord-toftby_30eb9c" xml:id="i-33d0504546daedd9-0" n="c979c199">
            <seg n="80e95760">
              Herr talman! Min fråga går också till kommun- och finansmarknadsminister
              Mats Odell.
            </seg>
            <seg n="a89381ae">
              Den 26 november förra året röstade riksdagen igenom en skärpt
              konkurrenslagstiftning gällande offentlig säljverksamhet. Målet
              med skärpningen är att skapa rättvisa förutsättningar för företag
              och företagare så att de inte riskerar att hamna i konkurrens
              med skattefinansierade verksamheter. Men redan nu hävdas det från
              vissa håll att lagstiftningen som ska hindra osund konkurrens
              inte är tillräckligt skarp.
            </seg>
            <seg n="13487a46">
              Då är min fråga till statsrådet: Om det visar sig att lagstiftningen
              inte uppnår de önskade målen, kommer regeringen då att återkomma
              till riksdagen med ytterligare en skärpning inom området offentlig
              säljverksamhet?
            </seg>
          </u>
          <note type="speaker" n="927738ce">
            Anf. 89 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-22" n="042c663d">
            <seg n="0d360965">
              Herr talman! Jag vill tacka för frågan. Det här är en väldigt
              viktig sak som allianspartierna tog upp också före valet, att
              offentliga aktörer kommuner, landsting, regioner, staten och dess
              myndigheter inte ska konkurrera på konkurrensutsatta marknader
              med skattemedel. Vi arbetar med det, precis på det sätt som beskrivs
              här, men vi har börjat i en lite annan ända, nämligen med den
              förvaltningspolitiska proposition som regeringen lade fram här
              för bara några dagar sedan. Det blir alltså ytterligare en genomgång
              av samtliga regleringsbrev till myndigheterna. Vi kommer att se
              till att verksamhet som kan innebära konkurrens på felaktiga villkor
              stävjas genom arbetet med regleringsbrev och med de regelbundna
              mål- och resultatdialoger som vi har med myndigheterna. Så den
              vägen kommer vi också att jobba med detta.
            </seg>
          </u>
          <note type="speaker" n="e20db5cf">
            Anf. 90 CECILIE TENFJORD-TOFTBY (m):
          </note>
          <u who="cecilie_tenfjord-toftby_30eb9c" xml:id="i-33d0504546daedd9-1" n="c979c199">
            <seg n="2c1fa6bd">
              Herr talman! Vi har förstått att det finns ett visst motstånd
              från våra kommuner och landsting mot den här lagstiftningen. Förhoppningen
              var att de skulle kunna ändra vissa verksamheter utan att de skulle
              behöva bli stämda av Konkurrensverket eller företag. Kommer regeringen
              att föra någon dialog med våra kommuner och landsting och också
              SKL så att de utan att riskera att hamna i Helsingforss tingsrätt
              koncentrerar sig på sin kärnverksamhet skola, vård och omsorg
              och inte sysslar med sådana saker som privata företagare gör lika
              bra och även bättre?
            </seg>
          </u>
          <note type="speaker" n="d1c3dcfe">
            Anf. 91 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-23" n="042c663d">
            <seg n="9fb208af">
              Herr talman! Jag vill säga till Cecilie Tenfjord-Toftby att det
              här är något som regeringen är väldigt angelägen om att arbeta
              vidare med.
            </seg>
            <seg n="e39b78d8">
              Vi nås nu och då av information, anekdotisk information och annan,
              om konkurrens som sker med privata entreprenörer. Regeringens
              myndighet, Konkurrensverket, tittar nu på det här och har tummen
              i ögat på de kommuner, landsting och myndigheter som jobbar med
              detta.
            </seg>
            <seg n="3947f1be">
              Jag kan också försäkra att regeringen, som jag beskrev, kommer
              att fortsätta att arbeta aktivt med det här, också från en annan
              utgångspunkt gentemot våra myndigheter, via regleringsbreven.
            </seg>
          </u>
          <note n="d0a6249e">
            Regeringens propositioner till riksdagen
          </note>
          <note type="speaker" n="be7db398">
            Anf. 92 MONICA GREEN (s):
          </note>
          <u who="monica_green_30ca1b" xml:id="i-de10ba2627b2bcd6-0" n="7939abd8">
            <seg n="0d5843c7">
              Herr talman! Min fråga går också till Mats Odell.
            </seg>
            <seg n="61a15134">
              Tidigare fick vi höra Marie Granlund här prata om två propositioner
              som är otydliga, osakliga och obegripliga. Nu visar det sig att
              riksdagen får ta emot hundratals propositioner nu i dagarna som
              är väldigt dåligt underbyggda. Lagrådet riktar nu allvarlig kritik
              mot regeringen.
            </seg>
            <seg n="fa7e3c69">
              En av landets främsta och mest erfarna jurister, Bo Svensson,
              säger att det är frågetecken för rättssäkerheten med alla de propositioner
              som nu läggs fram, och han tar några exempel. Ett exempel är plan-
              och bygglagen, som Lagrådet bara fått två månader på sig att granska.
              Vid förra revideringen, 1987, fick Lagrådet två år på sig att
              granska den. Ett annat exempel är kärnkraftslagen, där Lagrådet
              haft så kort tid på sig att det endast undantagsvis har varit
              möjligt att reparera de lagtekniska bristerna.
            </seg>
            <seg n="7feb847b">
              Frågan är: Varför har ni sådan panik att ni inte vill lyssna
              på expertisen?
            </seg>
          </u>
          <note type="speaker" n="f2d59870">
            Anf. 93 Statsrådet MATS ODELL (kd):
          </note>
          <u who="mats_odell_90c7da" xml:id="i-46bf8d6254f95d47-1" n="042c663d" next="i-fa1a476479bf2fe8-1"/>
          <note n="af299cc8">
            Herr talman! Tack, Monica Green, för frågan!
          </note>
          <u who="mats_odell_90c7da" xml:id="i-fa1a476479bf2fe8-1" n="042c663d" prev="i-46bf8d6254f95d47-1">
            <seg n="f2e3c502">
              Man får nästan intrycket att det här är en ny företeelse. Som
              Monica Green mycket väl vet ska de propositioner som ska behandlas
              under vårriksdagen avlämnas senast den 23 mars. Så har det varit
              under de tolv år som jag tidigare har suttit i riksdagen. Och
              det är en press och en stress att få fram saker till Lagrådet.
              Men jag är övertygad om att i slutändan blir det bra produkter.
              Oberoende av vilken färg det är på regeringen, är vi angelägna
              om att ha framme angelägna saker så att riksdagen kan fatta beslut
              om dem. Jag vågar nog ändå påstå att beredningen av de här propositionerna
              har gjorts på ett väldigt noggrant sätt.
            </seg>
            <seg n="2b29508c">
              De invändningar som kommit från Lagrådet när det gäller ett antal
              propositioner som jag själv haft ansvar för handlar oftast om
              ganska marginella saker. I de fall det är större saker ändrar
              vi självklart detta och tar hänsyn till invändningarna. Men det
              behöver inte vara så att rättssäkerheten sätts åsido för att det
              är en väldigt kort tidshorisont.
            </seg>
          </u>
          <note type="speaker" n="152b4d33">
            Anf. 94 MONICA GREEN (s):
          </note>
          <u who="monica_green_30ca1b" xml:id="i-de10ba2627b2bcd6-1" n="7939abd8">
            <seg n="6d0a34ed">
              Herr talman! Jag förstår att regeringen inte vill lyssna på Lagrådet.
              Men det finns ju en massiv kritik också från andra, från myndigheter,
              fackliga organisationer och andra organisationer som har talat
              om korta remisstider. Ni har hela tiden bortsett från berättigade
              sakliga invändningar. Ni har med andra ord pressat fram propositioner
              på väldigt kort tid. Ni har börjat väldigt sent och sedan pressat
              fram dem. Ni verkar ha något slags panik för att ni tror att ni
              kommer att förlora valet, eftersom ni har så dåligt underbyggda
              propositioner. Vad kan den här paniken annars bero på?
            </seg>
            <seg n="7a62363b">
              Ni är så förblindade av er egen ideologi att ni vill pressa fram
              propositionerna. Därför vill ni inte lyssna på vare sig Lagrådet
              eller remissinstanserna. Då blir det väldigt svårt för riksdagen
              att över huvud taget ta hand om de här propositionerna.
            </seg>
          </u>
          <note type="speaker" n="4c34ae8a">
            Anf. 95 Statsrådet MATS ODELL (kd):
          </note>
          <u who="mats_odell_90c7da" xml:id="i-cf8387c3b1e74d36-24" n="042c663d">
            <seg n="72a83543">
              Herr talman! Det är inte lätt att veta hur man ska tolka det
              här. Det är spännande teorier som Monica Green för fram, men jag
              överlåter nog åt kammarens ledamöter att själva ta ställning till
              hur det är med förblindelse på grund av ideologi och annat.
            </seg>
            <seg n="c731fb18">
              Jag konstaterar att riksdagen sedan decennier har en tidslimit,
              i år den 23 mars, för när propositioner som ska behandlas under
              vårriksdagen ska levereras, och det blir många som trängs hos
              Lagrådet. De ligger i kö för att komma in hos Lagrådet.
            </seg>
            <seg n="e9d83ace">
              Det här är på något sätt en naturlag. Jag hoppas dock, vilken
              regering det än är, att vi kan ha en bättre framförhållning. Det
              är en förhoppning vi får ha inför framtiden.
            </seg>
            <seg n="e3dbb973">
              Avregleringen av persontrafiken på tåg
            </seg>
          </u>
          <note type="speaker" n="7364e544">
            Anf. 96 PIA NILSSON (s):
          </note>
          <u who="pia_nilsson_daa992" xml:id="i-16058989b4c74459-0" n="0ec53ee1">
            <seg n="16a57882">
              Herr talman! Jag har en fråga till Åsa Torstensson.
            </seg>
            <seg n="d0bfb95a">
              I oktober ska avregleringen av persontrafik på tåg gälla fullt
              ut. Regeringen tror att utbudet och tågpendlingen kommer att öka
              och att priserna kommer att bli lägre. Om det blir så vet inte
              regeringen, för någon konsekvensanalys är inte gjord.
            </seg>
            <seg n="d723bbcb">
              Just nu håller SJ som bäst på med att anpassa sig till avregleringen.
              Det innebär att man inte längre är intresserad av att köra på
              olönsamma sträckor. För Kungsör och Arboga i Västmanland har det
              inneburit att antalet tågstopp på Svealandsbanan har reducerats
              från 15 till 2 per dygn. Människor är upprörda. Dessutom har resekostnaderna
              för pendlare längs Bergslagspendeln ökat med 650 kronor per månad.
              Skälet anges vara den stundande avregleringen.
            </seg>
            <seg n="e027ce24">
              Anser Åsa Torstensson att resenären sätts i centrum när det visar
              sig att det blir både färre avgångar och dyrare biljettpriser
              för väldigt många som arbetspendlar mellan orter i Västmanland
              och Helsingfors?
            </seg>
          </u>
          <note type="speaker" n="b1dd1a3e">
            Anf. 97 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-46bf8d6254f95d47-2" n="13050550" next="i-fa1a476479bf2fe8-2"/>
          <note n="8008ae98">
            Herr talman! Tack för frågan, Pia Nilsson!
          </note>
          <u who="asa_torstensson_60696b" xml:id="i-fa1a476479bf2fe8-2" n="13050550" prev="i-46bf8d6254f95d47-2">
            <seg n="c58bd542">
              Jag tror att Pia Nilsson redan vet att SJ, som i dag har monopol,
              själva avgör vad som är kommersiellt och inte och vad som ska
              upphandlas.
            </seg>
            <seg n="869be905">
              Människor som älskar att resa och engagerade människor som vill
              ställa bilen och ta tåget har från oktober och framför allt under
              nästa år möjlighet att välja på flera alternativ. Det hoppas jag
              verkligen. Det är ju inte sagt att det blir så på en gång bara
              för att man avskaffar ett monopol eller lyfter fram möjligheter
              för fler aktörer. Det sker naturligtvis inte över en natt. Men
              jag är starkt övertygad om att det skapar möjligheter för människor
              att få mer att välja på, olika prisbilder och olika service.
            </seg>
          </u>
          <note type="speaker" n="4bd0d165">
            Anf. 98 PIA NILSSON (s):
          </note>
          <u who="pia_nilsson_daa992" xml:id="i-16058989b4c74459-1" n="0ec53ee1">
            <seg n="85626e36">
              Herr talman! Jag är inte nöjd med svaret. Åsa Torstensson tror
              en hel del. Men varför har inte Åsa Torstensson sett till att
              en konsekvensanalys, som vi efterfrågade, blev gjord innan beslutet
              fattades i juni månad?
            </seg>
            <seg n="a675e103">
              Nu börjar det bli så att verkligheten överträffar den politiska
              dikten, eller vi kanske ska säga den politiska tron. Från min
              horisont märks det nu att fler och fler resenärer har uppmärksammat
              att avregleringen får negativa konsekvenser, vilket sannolikt
              innebär att färre kommer att ta tåget, åtminstone i orter som
              Kungsör och Arboga. Man väljer bilen i stället, och det är väl
              inte så det är tänkt med tanke på de trafikmål vi har.
            </seg>
            <seg n="48c0537d">
              Jag undrar helt enkelt: Tror du, Åsa Torstensson, verkligen på
              de positiva effekter som du framhåller med jämna mellanrum, att
              avregleringen kommer att bli så bra?
            </seg>
            <seg n="2e8fda56">
              Till sist, vilket ansvar har Åsa Torstensson för att upprätthålla
              en fungerande trafik i hela landet, inklusive glesbygden?
            </seg>
          </u>
          <note type="speaker" n="79cb1a85">
            Anf. 99 Statsrådet ÅSA TORSTENSSON (c):
          </note>
          <u who="asa_torstensson_60696b" xml:id="i-46bf8d6254f95d47-3" n="13050550" next="i-fa1a476479bf2fe8-3">
            <seg n="c9dc5ab7">
              Herr talman! Låt mig vara tydlig med det Pia Nilsson avstår från
              att säga. Trafik där SJ inte anser det vara kommersiellt är ofta
              upphandlad. Alltså är skattepengar med och finansierar. Det är
              SJ som har att fatta beslutet om det är kommersiellt gångbart
              eller inte.
            </seg>
            <seg n="41bdee6a">
              Nu skapar vi möjlighet för fler aktörer att finnas med på banan.
              Fler aktörer kan skapa ny service och möta olika resenärers önskemål,
              allt i syfte att göra tågresandet ännu mer attraktivt. Mångfald
              kan skapa bra förutsättningar för människor att få mer att välja
              på, vilket kan locka fler att ställa bilen.
            </seg>
            <seg n="65504efd">
              Jag vet att vi har olika syn på detta, men jag har en stark tilltro
              till att vi nu går vidare och utvecklar svensk järnväg.
            </seg>
          </u>
          <note n="c19236e2">
            Anf. 100 FÖRSTE VICE TALMANNEN:
          </note>
          <u who="asa_torstensson_60696b" xml:id="i-fa1a476479bf2fe8-3" n="13050550" prev="i-46bf8d6254f95d47-3">
            <seg n="2e79ea59">
              Det var frågestundens sista svar. Jag ber att få tacka deltagande
              statsråd och riksdagsledamöter.
            </seg>
          </u>
          <note n="45c29bb9">
            6 § (forts. från 4 §) Diskriminering (forts. AU8)
          </note>
          <note type="speaker" n="b028f797">
            Anf. 101 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-f3d327a13b717916-0" n="26b0a0c4">
            <seg n="3b182376">
              Herr talman! I arbetsmarknadsutskottets betänkande om diskriminering,
              AU8, finns en del saker som är viktiga att ta upp till debatt.
              Det finns ambitioner från majoriteten i betänkandet, men som vanligt
              räcker det inte för att nå ända fram.
            </seg>
            <seg n="90ab0163">
              Först yrkar jag bifall till reservation 3, som är vår gemensamma,
              och 9 och 12, som är Vänsterpartiets egna. Som vanligt står vi
              bakom samtliga reservationer men lyfter fram dessa tre.
            </seg>
            <seg n="f83d5897">
              Jag tänker fokusera på tre områden där det är speciellt viktigt
              att vara tydlig och bestämd. Jag börjar med punkten lönekartläggning.
              Löneskillnader mellan kvinnor och män som inte kan förklaras med
              arbetstid, utbildning, ålder och liknande är uttryck för diskriminering
              av kvinnor i arbetslivet.
            </seg>
            <seg n="136bdde5">
              Individuell lönediskriminering är när två personer av olika kön
              hos samma arbetsgivare och med likvärdiga arbeten har olika lön.
              Värdediskriminering, eller kollektiv lönediskriminering, innebär
              att kvinnodominerade och mansdominerade yrken värderas olika även
              om innehållet i arbetsuppgifterna är likvärdigt.
            </seg>
            <seg n="a63b30f6">
              Lönekartläggning och arbetsvärdering är viktiga instrument för
              att åstadkomma lika lön för likvärdigt arbete. Det kan vara svårare
              att komma åt löneskillnader mellan olika branscher, men även där
              behöver man förbättra arbetet med de verktyg som finns.
            </seg>
            <seg n="eea94109">
              Vi vet att lönerna är lägre i kvinnodominerade branscher. Söker
              sig männen till en bransch stiger lönerna. Det visar erfarenheten.
            </seg>
            <seg n="3599b91b">
              De fackliga organisationernas, arbetstagarnas organisationer,
              medverkan är ofta avgörande för att åstadkomma jämställda löner.
              Arbetsgivarna måste dock genomföra lönekartläggningar för att
              påvisa, åtgärda och förhindra osakliga löneskillnader mellan kvinnor
              och män. Detta tillsammans med planer för jämställda löner och
              jämställdhetsarbete är det viktigaste som behöver göras för att
              åtgärda de osakliga löneskillnader som förekommer ännu i dag.
            </seg>
            <seg n="fe0e75b6">
              Tyvärr ändrade den nuvarande regeringen detta genom att införa
              kraftiga försämringar i diskrimineringslagen. Kravet på arbetsgivarna
              att genomföra lönekartläggningar ändrades från varje år till vart
              tredje år. Dessutom sänktes kravet på vilka som var tvungna att
              göra jämställdhetsplaner och planer för jämställda löner från
              arbetsgivare med mer än 10 anställda till arbetsgivare med mer
              än 25 anställda. Det är en klar försämring. Förutom det sänktes
              kravet på att upprätta dessa planer från varje år till vart tredje
              år. Detta innebär att mellan 20 och 25 procent av arbetstagarna
              inte omfattas av jämställdhetsinsatser.
            </seg>
            <seg n="0f5f0d13">
              Vänsterpartiet menar att detta är olyckligt, och vi vill återgå
              till de tidigare kraven på lönekartläggning varje år, att planer
              skrivs varje år och att jämställdhetsplaner och planer för jämställda
              löner ska upprättas på arbetsplaster med mer än tio anställda,
              som förut.
            </seg>
            <seg n="e2cb0326">
              Herr talman! Människor med funktionshinder har ofta en besvärlig
              situation när det gäller tillgänglighet i samhället, både till
              lokaler och till aktiviteter. Diskrimineringskommittén föreslog
              att underlåtenhet att vidta skäliga åtgärder för tillgänglighet
              skulle definieras som diskriminering. Det vill Vänsterpartiet
              också att det ska. Att som regeringen föreslår utreda detta ännu
              mer är inte nödvändigt. Vi vet det vi behöver veta för att kunna
              bestämma att detta är diskriminering.
            </seg>
            <seg n="8cb7e7d5">
              Det enda regeringen behöver göra är att gå igenom kostnadsaspekterna
              för att genomföra lagstiftningen så att vi vet vad vi står inför
              när det gäller tidsaspekten och kostnaderna. Det vi behöver göra
              utöver det är att följa hur praxis utvecklas så småningom så att
              lagarna inte tolkas på ett felaktigt sätt. Vänsterpartiet menar
              att de funktionshindrade har väntat länge nog. Det är dags att
              sätta denna lagstiftning i sjön.
            </seg>
            <seg n="97c68e7b">
              Herr talman! I arbetet för att motverka diskriminering av hbt-personer
              är ansträngningarna för att ändra attityder och motverka fördomar
              minst lika viktiga som att ändra den relevanta lagstiftningen.
              Vi anser att myndigheterna har ett speciellt ansvar att se till
              att lagarna följs och tillämpas i praktiken. Det handlar om alltifrån
              att utbilda sin personal i hbt-frågor till att se till att man
              vid myndighetsutövning och handläggning av ärenden följer lagens
              intentioner. Om statsförvaltningen ska kunna leva upp till principen
              om alla människors lika värde, oavsett sexuell tillhörighet eller
              könsidentitet, är det viktigt att hbt-perspektivet integreras
              i all statlig verksamhet.
            </seg>
            <seg n="659a3a02">
              Vänsterpartiet menar att det behövs en speciell hbt-förordning
              om myndigheterna ska kunna redovisa mål och resultat på ett ändamålsenligt
              sätt. Den ska innehålla konkreta utvärderingsbara mål för att
              undanröja diskriminering av hbt-personer. Hittills visar erfarenheterna
              att hbt-kompetensen är bristfällig från statens sida och att diskriminering
              förekommer. Det tydligaste exemplet är nog Migrationsverket som
              vi menar diskriminerar homosexuella, bisexuella och transpersoner.
              Vi tror att en särskild hbt-förordning skulle säkerställa att
              hbt-frågorna integreras fullt ut i alla myndigheters arbete.
            </seg>
            <seg n="8f17850b">
              Ett annat sätt om hbt-förordningen inte antas av riksdagen, vilket
              nog är troligt i dag är att i myndigheternas regleringsbrev ställa
              krav på hbt-kompetens i verksamheten och bland personalen.
            </seg>
            <seg n="cc546481">
              Herr talman! Det finns fler intressanta aspekter i betänkandet.
              Jag hoppas att vi får tillfälle att dryfta dem i replikskiftena.
            </seg>
          </u>
          <note type="speaker" n="0f2258a4">
            Anf. 102 ULF HOLM (mp):
          </note>
          <u who="ulf_holm_0cd69a" xml:id="i-4fe7cae07d41a32c-0" n="b6fa3c65">
            <seg n="745a7709">
              Herr talman! Alla människors lika värde är en grundbult i Miljöpartiets
              politik. Att diskrimineras är att kränkas och bli utpekad som
              någon sämre, någon som inte är värd att bli behandlad lika bra
              som alla andra.
            </seg>
            <seg n="359d9c36">
              Den som är diskriminerad måste därför, enligt Miljöpartiet, få
              upprättelse genom skadestånd och genom att den som diskriminerat
              fälls av domstol.
            </seg>
            <seg n="2598236f">
              Miljöpartiet vill naturligtvis att antidiskrimineringsarbetet
              ska genomföras på alla nivåer i samhället. Den offentliga sektorn
              måste vara ett föredöme i detta arbete. Det är vår fulla övertygelse
              eftersom detta är politiskt styrt.
            </seg>
            <seg n="f9a7f5b3">
              Mycket har gjorts i Sverige för att få bort diskrimineringen
              men mycket återstår att göra. Politiken mot diskriminering behöver
              skärpas och utvecklas ytterligare. Miljöpartiet stod bakom förslaget
              att slå ihop de fyra ombudsmännen till en diskrimineringsombudsman
              och att få en samlad diskrimineringslagstiftning. Vi tror att
              det var ett viktigt steg, men vi ser att det behöver utvärderas
              längre fram för att vi ska få besked om huruvida arbetet går åt
              rätt håll.
            </seg>
            <seg n="6e58afe1">
              Diskriminering är ett betydande problem på arbetsmarknaden och
              i arbetslivet. Det som sker i arbetslivet på de enskilda arbetsplatserna
              speglar hur det ser ut i samhället. Miljöpartiet anser därför
              att det är särskilt viktigt med en arbetsmarknad som är fri från
              diskriminering.
            </seg>
            <seg n="5ce6fc0a">
              Arbetet är en mycket stor del av det sociala och kulturella livet.
              Vi tillbringar en stor del av vår vakna tid på arbetet. Arbetet
              har stor betydelse för vår försörjning. De flesta kan inte välja
              bort att arbeta. För den som diskrimineras eller mobbas på arbetet
              kan livet där bli väldigt påfrestande. Det påverkar givetvis livet
              utanför arbetsplatsen.
            </seg>
            <seg n="801f4775">
              Diskriminering och mobbning som riktas mot enskilda är förbjudet
              i lag och skadar och kränker den som utsätts. Var och en har rätt
              att bli respekterad för den man är. Miljöpartiet anser därför
              att det finns anledning för regeringen att utreda frågan om dagens
              påföljder och skadestånd i diskrimineringslagstiftning är tillräckligt
              effektiva.
            </seg>
            <seg n="f0795f59">
              Herr talman! Löneskillnader mellan kvinnor och män som inte förklaras
              av arbetstider, utbildning, ålder eller liknande faktorer är uttryck
              för diskriminering av kvinnor i arbetslivet.
            </seg>
            <seg n="b9cdbda3">
              Ett viktigt verktyg för att man ska komma långt när det gäller
              att få jämställda löner är lönekartläggning och arbetsvärderingar.
              Mest framgångsrik i detta avseende har kanske den kommunala sektorn
              varit. Det är mycket svårare att komma åt löneskillnader i olika
              branscher och sektorer. Det är tydligt att lönerna är lägre i
              kvinnodominerade branscher och sektorer än i mansdominerade. Det
              är ingen tillfällighet. Dit männen söker sig där stiger lönerna.
            </seg>
            <seg n="c206e1f1">
              Lönediskriminering kommer dock aldrig att avskaffas med ett ensidigt
              ansvar på arbetsgivaren. Utan arbetstagarorganisationernas aktiva
              medverkan är det omöjligt att åstadkomma jämställda löner. Enligt
              Miljöpartiet måste arbetsgivare både inom offentlig och privat
              sektor genomföra lönekartläggningar för att påvisa, åtgärda och
              förhindra osakliga löneskillnader mellan män och kvinnor. Detta
              tillsammans med planer för jämställda löner och jämställdhetsarbete
              är några av de viktigaste verktygen i Sverige för att åtgärda
              osakliga löneskillnader.
            </seg>
            <seg n="41c24ee3">
              Tyvärr kan vi konstatera att den borgerliga regeringen ändrade
              ordningen för detta viktiga arbete förra året genom att införa
              kraftiga försämringar av kraven. Den borgerliga regeringen genomförde
              regler som innebär att arbetsgivare är skyldiga att genomföra
              lönekartläggning bara vart tredje år i stället för som tidigare
              varje år.
            </seg>
            <seg n="766a0893">
              Dessutom förändrade den borgerliga regeringen kravet att upprätta
              jämställdhetsplaner och handlingsplaner för jämställda löner till
              att enbart gälla arbetsgivare med fler än 25 anställda, i stället
              för som tidigare fler än 10 anställda. Dessa förändringar innebär
              att 2025 procent av arbetstagarna inte omfattas av dessa viktiga
              jämställdhetsinsatser.
            </seg>
            <seg n="3a464672">
              Den politiska linjen för den borgerliga sidan är därmed helt
              uppenbar. Jämställdhet är inte en prioriterad fråga för de fyra
              borgerliga partierna. Viktigast är att förbättra regelförenklingen
              för företag. Vi anser att det är en dålig prioritering som kommer
              att straffa sig längre fram. Man ser inte resultatet efter ett
              år, men efter några år kan man börja skönja det. Den politiska
              signalen är tydlig från de borgerliga partierna till landets småföretagare:
              Ni behöver inte bry er.
            </seg>
            <seg n="13f73f26">
              Miljöpartiet menar att det krävs fler aktiva åtgärder mot diskriminering.
            </seg>
            <seg n="cc3efdc1">
              Miljöpartiet menar att mångfaldsplaner, i likhet med jämställdhetsplaner,
              på ett positivt sätt kan bidra till bättre förhållanden på arbetsplatserna
              och i arbetslivet eftersom mångfald på många sätt är berikande
              och leder till kreativitet. Med mångfaldsplaner skulle man också
              på ett systematiskt sätt kunna skaffa sig en bild av hur personalsammansättningen
              ser ut på arbetsplatsen och med dem som utgångspunkt kan man utforma
              strategier för förändring där så behövs. Det är därför Miljöpartiets
              utgångspunkt att arbetsgivare med fler än tio anställda ska ha
              en lagstadgad skyldighet att upprätta mångfaldsplaner.
            </seg>
            <seg n="8df9339b">
              Enligt dagens regler har arbetsgivaren skyldighet att vidta aktiva
              åtgärder vad gäller diskrimineringsgrunderna kön, etnisk tillhörighet,
              religion eller annan trosuppfattning. Detta innebär att arbeta
              målinriktat och i samverkan med arbetstagarorganisationerna med
              att genomföra rimliga åtgärder för att säkerställa att arbetsförhållandena
              lämpar sig för alla arbetstagare. Vidare ska arbetsgivaren verka
              för att alla ges möjlighet att söka lediga tjänster. Miljöpartiet
              menar att dessa aktiva åtgärder, i enlighet med Diskrimineringskommitténs
              förslag, ska omfatta samtliga diskrimineringsgrunder.
            </seg>
            <seg n="33d63fcc">
              Herr talman! Miljöpartiet anser att bristande tillgänglighet
              för personer med funktionsnedsättning ska vara en diskrimineringsgrund.
              Vi delar helt Diskrimineringskommitténs bedömning att arbetsgivare
              och andra som omfattas av lagens förbud mot diskriminering inte
              ska få missgynna en person med funktionshinder genom att underlåta
              att vidta särskilda åtgärder för tillgänglighet. Att underlåta
              detta ska klassas som diskriminering. I en verksamhet där man
              yrkesmässigt vänder sig till allmänheten bör det kunna krävas
              att det i möjligaste mån skapas förutsättningar för att funktionshindrade
              ska kunna ta del av verksamheten.
            </seg>
            <seg n="1954a3d0">
              Herr talman! Frågan utreds för närvarande ytterligare inom Regeringskansliet,
              men Miljöpartiet menar att frågan redan är grundligt utredd i
              Diskrimineringskommitténs betänkande. Det finns ingen anledning
              att vänta längre. Riksdagen bör därför begära att regeringen omgående
              återkommer med ett förslag till ändring av diskrimineringslagstiftningen
              så att bristande tillgänglighet för personer med funktionsnedsättning
              utgör en diskrimineringsgrund.
            </seg>
            <seg n="0c988022">
              Miljöpartiet anser att Diskrimineringsombudsmannens verksamhet
              bör stärkas. Vi vill att det i Diskrimineringsombudsmannens uppdrag
              ska ingå vägledning av stat, landsting, regioner och kommuner
              i diskrimineringsfrågor. Det är en utökning av Diskrimineringsombudsmannens
              verksamhet.
            </seg>
            <seg n="f79bcfa8">
              En särskilt våldsutsatt grupp i samhället är hbtq-personer, det
              vill säga homo- och bisexuella personer och trans- och queerpersoner.
              I ett demokratiskt samhälle måste ett politiskt ansvar tas för
              att det finns kunskap om det allvarliga med hatbrott riktade bland
              annat mot denna grupp. Kunskapen om hatbrott är liten, inte bara
              hos polis och allmänhet utan också hos de utsatta själva. Det
              är därför många som inte anmäler dessa brott.
            </seg>
            <seg n="da64771d">
              Miljöpartiet menar att det behövs aktiva åtgärder för en ökad
              medvetenhet hos allmänheten som syftar till att få fler homo-
              och bisexuella personer och trans- och queerpersoner att anmäla
              hatbrott och samtidigt öka kunskapen hos allmänhet och myndigheter.
            </seg>
            <seg n="284901b1">
              Det finns forskning som visar att mer än 25 procent av alla dessa
              personer väljer att gå till jobbet dag efter dag utan att helt
              kunna visa vilka de är och hur deras liv är. Det måste aktivt
              göras något i denna fråga.
            </seg>
            <seg n="013c8e7e">
              Vi har från Miljöpartiets sida en rad reservationer, men för
              tids vinnande yrkar jag bifall bara till reservation nr 3 som
              handlar om lönekartläggning.
            </seg>
          </u>
          <note type="speaker" n="d366a4c8">
            Anf. 103 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-c484cd227b8ab6fb-0" n="9017b759">
            <seg n="590ee428">
              Herr talman! Jag kommer att tala för hela alliansen så anförandet
              kanske blir något längre än vad jag har anmält. Men flera talare
              har ju dragit ned på sina anföranden, så vi har ändå vunnit tid.
            </seg>
            <seg n="46792a94">
              Vi debatterar ett åttiotal motionsyrkanden från allmänna motionstiden
              2008/09 och 2009/10 som berör diskrimineringsområdet. De frågor
              som berörs i betänkandet är bland annat lönekartläggning, aktiva
              åtgärder, tillgänglighet för funktionshindrade och åldersdiskriminering.
            </seg>
            <seg n="a3bcda0d">
              Jag talar som sagt för hela alliansen, och jag vill betona att
              vi naturligtvis står bakom hela betänkandet. Jag vill också understryka
              att arbetet för lika rättigheter och möjligheter är en mycket
              viktig och prioriterad fråga. Det är nödvändigt med en effektiv
              och heltäckande diskrimineringslagstiftning för att kunna bekämpa
              handlingar som direkt eller indirekt kränker principen om alla
              människors lika värde.
            </seg>
            <seg n="530e38f2">
              När det gäller uppföljning av den nya diskrimineringslagstiftningen,
              när vi slog ihop flera olika lagstiftningar till en, anser vi
              att en sådan ska göras. Men det är för tidigt att göra en uppföljning
              nu eftersom lagen bara har varit i kraft i drygt ett år. Vi återkommer
              med detta.
            </seg>
            <seg n="31263365">
              DO, Diskrimineringsombudsmannen, har fått 3,6 miljoner kronor
              från EU-kommissionen för att öka kunskapen om den nya lagen. Regeringen
              har också krävt att DO ska ta fram verktyg för det konkreta arbetet
              på arbetsplatsen med att identifiera förekomsten av diskriminering.
              DO har därför tagit fram ett verktyg som kallas för Växthuset.
              Det är en enkel metod för att kartlägga förekomsten av diskriminering
              och trakasserier eller risk för detta på arbetsplatserna.
            </seg>
            <seg n="29f9c188">
              DO har också av regeringen fått i uppdrag att genomföra en större
              kvalitativ undersökning och analys av diskriminering där individer
              ska få komma till tals om hur de upplever diskriminering. Ungdomsstyrelsen
              har också fått ett uppdrag, nämligen att fördela resurser till
              olika organisationer. Däribland skulle jag vilja nämna alla kvinnoorganisationer
              som jobbar för ökad jämställdhet. Det stödet tiodubblades när
              regeringen tillträdde 2006. Stödet var tidigare futtiga 3 miljoner
              kronor till alla kvinnoorganisationer i hela Sverige. Då förstår
              vi hur många som kunde jobba aktivt och ha en lön, en ersättning
              och möjlighet att delta i arbetet. Med 30 miljoner blev det ett
              rejält lyft för Sveriges kvinnoorganisationer.
            </seg>
            <seg n="d38da9d5">
              I år ska Ungdomsstyrelsen, som fördelar pengarna, därutöver fördela
              4 ½ miljon kronor i bidrag för att stödja det civila samhällets
              arbete mot diskriminering.
            </seg>
            <seg n="b0d3657e">
              Alliansregeringens skärpta lagstiftning mot diskriminering är
              en viktig beståndsdel i bekämpandet av diskriminering. Genom den
              skärpta lagstiftningen visar samhället att det är oacceptabelt
              att diskriminera.
            </seg>
            <seg n="5ec7b11a">
              I den nya lagen har skyddet utökats till att omfatta diskriminering
              på samhällsområden där förbud inte har gällt tidigare, till exempel
              i offentlig anställning samt all utbildningsverksamhet. Skydd
              mot diskriminering omfattar numera också praktikanter och inhyrd
              arbetskraft. En kraftfull sanktion, en så kallad diskrimineringsersättning,
              har införts. Diskrimineringsersättningen ska dels gottgöra kränkta
              individer, dels avskräcka från diskriminering. Det ska alltså
              kosta för den som diskriminerar.
            </seg>
            <seg n="a4d6bf30">
              Skärpt lagstiftning och kännbara sanktioner är nödvändigt för
              att bekämpa diskriminering. Men det går inte att komma till rätta
              med all diskriminering bara genom lagstiftning och sanktioner.
              Diskrimineringsombudsmannen har därför också ett uppdrag att arbeta
              för att förändra föreställningar, attityder, beteenden och olika
              värderingar. Det viktigaste arbetet mot diskriminering måste ske
              tidigt, i uppväxtåren. Här har förskola och skola men också föräldrarna
              en mycket viktig uppgift i att förmedla normer och värderingar
              om alla människors lika värde.
            </seg>
            <seg n="2bbfee77">
              Herr talman! Jämställdhet i arbetslivet är en viktig fråga som
              utskottet nyligen debatterade här i kammaren. Det handlade då
              om att ta ett större grepp utifrån regeringens skrivelser till
              riksdagen i frågan om kvinnors arbetsmarknad. För att förebygga
              diskriminering av kvinnor i arbetslivet är det viktigt att arbetsgivare
              gör jämställdhetsplaner, lönekartläggningar och handlingsplaner
              för jämställda löner. Vi kräver att arbetsgivare med fler än 25
              anställda upprättar planer vart tredje år. Men inget hindrar att
              man i kollektivavtal kommer överens om att göra det oftare. Det
              är viktigt att planerna är långsiktiga och uppföljningsbara. Den
              plan som ska göras ska ha en treårsperiodicitet så att man sätter
              upp delmål år från år som man kan följa upp. Även om små företag
              inte är tvungna att skriva ned sina planer ska de fortfarande
              enligt lagen arbeta med aktiva åtgärder. Kravet på lönekartläggning
              gäller alla arbetsgivare.
            </seg>
            <seg n="c1b02e7a">
              Det är viktigt att Diskrimineringsombudsmannen gör en regelbunden
              tillsyn av arbetsgivarna och att de följer lagens krav på området.
              Den så kallade miljongranskningen, som genomfördes för några år
              sedan, visade att fyra av fem arbetsgivare inte levde upp till
              lagens krav när det gäller lönekartläggning. Observera att detta
              var under den gamla lagstiftningens tid!
            </seg>
            <seg n="ce6eef32">
              Men när det väl gjordes på ett riktigt sätt påverkade det många
              kvinnors löner till det bättre. 44 procent av arbetsgivarna hade
              hittat osakliga löneskillnader. Det visar på behovet av en förbättrad
              tillsyn. Alla ska göra lönekartläggning, men om vi inte har en
              bra tillsyn kommer det att falla i glömska hos många arbetsgivare.
            </seg>
            <seg n="bec154ea">
              Jag tror också på vikten av utbildning och handledning från myndigheterna
              på det här området till olika arbetsgivare. Här måste vi göra
              mer, särskilt när vi vet att kvinnor fortfarande har 84,2 procent
              av mäns lön. Medlingsinstitutets redovisning visar att om man
              tar hänsyn till olika yrken och utbildningar har kvinnor 93,4
              procent av mäns lön. Skillnaden som återstår är alltså 6,6 procent,
              som man skulle kunna säga är ren och skär diskriminering. Det
              är inte acceptabelt att kvinnor har lägre lön på grund av kön.
            </seg>
            <seg n="81c65004">
              Medlingsinstitutet säger att det också till stor del beror på
              yrket. Det ska man också titta på. Ju högre andel kvinnor det
              finns i ett yrke, desto lägre lön har de. Det är fruktansvärt
              i sig. Det finns många kvinnor i de stora yrkesgrupperna, medan
              männen är mer spridda på olika yrkeskategorier och därför höjer
              sina löner lättare. Här finns utmaningar att anta för att förändra
              kvinnors yrkesval.
            </seg>
            <seg n="8e3627b9">
              Herr talman! I februari i år kom betänkandet SOU 2010:7, Aktiva
              åtgärder för att främja lika rättigheter och möjligheter ett systematiskt
              målinriktat arbete på tre samhällsområden. Utredningen föreslår
              att alla arbetsgivare ska ha ett ständigt pågående arbete med
              att själva inventera och analysera vilka hinder som finns i verksamheten
              mot att främja lika rättigheter och möjligheter. Arbetet ska gälla
              alla diskrimineringsgrunder, det vill säga kön, könsidentitet
              eller könsuttryck, etnisk tillhörighet, religion eller annan trosuppfattning,
              funktionsnedsättning, sexuell läggning och ålder. Utredningen
              är nu under beredning i Regeringskansliet varför vi inte här nu
              specifikt kommer att behandla dessa motionsyrkanden.
            </seg>
            <seg n="415c78e6">
              När det gäller frågan om diskriminering av personer med funktionsnedsättning
              inväntar vi förslag från regeringen. Regeringen har tagit initiativ
              till att inom Regeringskansliet utreda och komplettera beslutsunderlaget
              i frågan om bristande tillgänglighet som en form av diskriminering.
              Man har för avsikt att utreda frågan om beräkning av kostnader
              för stat, landsting, kommuner och privata aktörer.
            </seg>
            <seg n="b2ee60e8">
              Vi har ett ansvar att se till att alla kan delta i samhällslivet.
              Det gäller naturligtvis även personer med funktionsnedsättning.
              Det var Alliansens partier som en gång tog fram LSS, som gav personer
              med funktionsnedsättning ökad delaktighet på samhällets alla områden.
              Frihet och självständighet lyftes fram även för dessa personer.
              Eftersom ökad tillgänglighet ökar personernas självständighet
              och möjligheter att delta i samhällslivet är detta en viktig fråga
              som måste få en bra lösning. Vi hoppas därför att regeringen snarast
              återkommer till riksdagen i frågan.
            </seg>
            <seg n="d267bf5d">
              Herr talman! Sverige får för varje dag en allt äldre befolkning.
              Det är viktigt att alla, såväl ung som gammal, känner sig delaktiga
              i samhället. Många äldre vill delta längre i arbetslivet. I dag
              har man rätt att stanna kvar till 67 års ålder, vilket också ger
              bättre pension när man väl väljer att avsluta arbetslivet. Regeringen
              har på olika sätt underlättat och skapat incitament för äldre
              att stanna kvar i arbetslivet, exempelvis genom dubbelt jobbskatteavdrag.
              Vi har också infört ålder som diskrimineringsgrund i arbetslivet.
            </seg>
            <seg n="4e97d5fe">
              Men vi behöver gå längre. Åldersdiskriminering berör inte bara
              arbetslivet. Det här är en fråga som vi måste lösa. Kan vi införa
              det i andra delar av samhällslivet? Det är inte så lätt. När det
              gäller att teckna försäkringar, att ta banklån och så vidare kan
              man fråga sig: När går det över till diskriminering, och när är
              det andra intressen som står mot varandra?
            </seg>
            <seg n="bf6fb20c">
              Regeringen har därför tillsatt en utredning som ska föreslå skydd
              mot diskriminering på de områden där det i dag saknas, men frågan
              kräver noggranna överväganden. Uppdraget ska redovisas senast
              den 27 augusti i år. Vi väntar förstås på förslag från regeringen
              därefter och förutsätter att regeringen tar krafttag mot åldersdiskriminering
              på så många områden som möjligt.
            </seg>
            <seg n="8d4c6b8e">
              Herr talman! Vi hyllar ofta mångfalden, men samtidigt diskrimineras
              personer med annan etnisk bakgrund varje dag. De har en uppförsbacke
              som är enorm när de söker jobb. Vägen till jobb är längre för
              många som har ett utlandsklingade namn på sitt cv. Det är naturligtvis
              inte acceptabelt att det i medeltal tar sju år från uppehållstillstånd
              till arbete. Det här är varken bra för den enskilde eller för
              samhällsekonomin.
            </seg>
            <seg n="38484c0c">
              Regeringen har därför gjort en genomgripande reform för att påskynda
              nyanlända invandrares etablering i arbets- och samhällslivet.
              Staten tar över ansvaret för de nyanländas etablering, och särskilda
              etableringslotsar ska mot ersättning hjälpa dem att få jobb. De
              här åtgärderna syftar till att öka möjligheten för nyanlända att
              snabbt komma ut på arbetsmarknaden, men trots dessa åtgärder har
              vi en lång väg att gå för att minska riskerna för diskriminering
              av personer med annan etnisk bakgrund.
            </seg>
            <seg n="b311be83">
              I betänkandet finns det motionsyrkanden om att exempelvis införa
              avidentifiering av ansökningshandlingar i arbetslivet för att
              öka chansen för dessa personer att få en anställning, men utvärderingar
              av den metoden är inte helt entydiga. Visst är det ganska tråkigt
              om vi inte kan se en annan person med en annan bakgrund och ett
              annat namn som en möjlighet. Att avidentifiera ger också en signal
              om att vi har gett upp.
            </seg>
            <seg n="8430a9a4">
              Jag tror snarare att arbetsgivare i framtiden kommer att se möjligheter
              med att ha personer med i arbetslaget som har erfarenheter, språk
              och kompetens som behövs på en globaliserad arbetsmarknad och
              i ett land där myndigheter ska serva och företag ska sälja varor
              till dem med annan etnisk bakgrund som bor och lever här i Sverige
              i dag. Den gruppen är stor och viktig. Varje arbetsgivare har
              i uppgift att arbeta aktivt med att motverka diskriminering av
              personer med annan etnisk bakgrund. Det uppdraget måste arbetsgivarna
              ta på allvar. Tillsynen av detta arbete behöver öka.
            </seg>
            <seg n="cd71a04d">
              Herr talman! En grupp som ofta diskrimineras och som är drabbad
              är gruppen homosexuella, bisexuella samt transpersoner. Därför
              är det bra att alliansregeringen de senaste åren har stärkt skyddet
              mot diskriminering av den här gruppen. För gruppen hbt-personer
              kan tre av sju diskrimineringsgrunder vara aktuella, nämligen
              kön, könsöverskridande identitet eller uttryck och sexuell läggning.
            </seg>
            <seg n="69757f10">
              Diskrimineringsombudsmannen har till uppgift att verka för att
              diskriminering inte förekommer på dessa områden, att informera,
              utbilda, överlägga och ha andra kontakter med myndigheter, företag,
              enskilda och organisationer och att ta initiativ till lämpliga
              åtgärder.
            </seg>
            <seg n="ce25f767">
              Även Forum för levande historia har fått i uppdrag att prioritera
              arbetet mot homofobi. Syftet är att fylla de historiska kunskapsluckorna
              från bland annat Förintelsen och göra kopplingar till dagens arbete
              med frågor som rör homosexuella, bisexuella och transpersoner.
            </seg>
            <seg n="d0fdfcd4">
              Rikspolisstyrelsen och Åklagarmyndigheten har också fått ett
              uppdrag att särskilt försöka hitta motiv som har bäring på hatbrott
              i sina utredningar. Sida och Statens skolverk har tittat på läroböcker
              som används i skolan. Socialstyrelsen har fått i uppdrag att ta
              fram ett utbildningsmaterial riktat till personer som arbetar
              i vården, i socialtjänsten, på ungdomsmottagningar, i skyddat
              boende med mera.
            </seg>
            <seg n="2b74c43d">
              I betänkandet nämns en hel rad olika uppdrag från regeringen
              till olika aktörer i samhället som syftar till att öka kunskapen
              i de här frågorna och till att hjälpa dessa grupper.
            </seg>
            <seg n="8b492fe8">
              Herr talman! Jag kan avslutningsvis konstatera att oppositionen
              bara har enats i en reservation. Oppositionen är tydligen inte
              helt samkörd på diskrimineringsområdet. Vi i Alliansen har däremot
              en enad politik i det här betänkandet. Vi har gjort mycket på
              diskrimineringsområdet, men vi vill göra ännu mer. Vi har mycket
              på gång. Därmed vill jag yrka bifall till förslaget i betänkandet.
            </seg>
          </u>
          <note n="5ce56d54">
            I detta anförande instämde Reza Khelili Dylami, Hillevi Engström
            och Anna König Jerlmyr (alla m).
          </note>
          <note type="speaker" n="8a8a4852">
            Anf. 104 ULF HOLM (mp) replik:
          </note>
          <u who="ulf_holm_0cd69a" xml:id="i-4fe7cae07d41a32c-1" n="b6fa3c65">
            <seg n="db646784">
              Herr talman! Jag vill börja med att säga att Désirée Pethrus
              Engström flera gånger i sitt anförande nämnde att vi väntar på
              förslag från regeringen. Låt mig upplysa Désirée Pethrus Engström
              om att de borgerliga ledamöterna här är regeringen. Ni kan påskynda
              arbetet och till exempel få fram en skärpning av diskrimineringslagstiftningen
              så att även bristande tillgänglighet är diskrimineringsgrundande.
              Varför skyndar ni inte på den lagen utan låter regeringen eller
              de där borta slarva med detta viktiga arbete? Detta måste vara
              en prioriterad fråga.
            </seg>
            <seg n="4a089f89">
              Med tanke på hur fint det lät när Désirée Pethrus Engström förklarade
              Alliansens politik vill jag också fråga hur det kan komma sig
              att Diskrimineringsombudsmannens regleringsbrev är tomt. Det står
              ingenting i DO:s regleringsbrev. Det finns inga uppdrag från regeringen
              som talar om vad Diskrimineringsombudsmannen ska göra. Det tycker
              jag är väldigt konstigt med tanke på att vi kan konstatera att
              det finns väldigt många områden kvar att jobba med, bland annat
              när det gäller homofobi och hatbrott. Där borde man faktiskt vidta
              aktiva åtgärder. Var är de?
            </seg>
          </u>
          <note type="speaker" n="bd65d1c1">
            Anf. 105 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c484cd227b8ab6fb-1" n="9017b759">
            <seg n="524ed222">
              Herr talman! Ulf Holm säger att vi är regeringen. Det är en sanning
              med modifikation. Våra partier sitter i regeringen, men vi sitter
              i riksdagen för att granska regeringen och trycka på regeringen.
              Jag hoppas att mitt uttalande här i kammaren i dag är en uppmaning
              till regeringen att gå vidare. Betänkandet i sig är också en uppmaning
              till regeringen att snarast återkomma i frågan.
            </seg>
            <seg n="4ca45d26">
              Frågan om tillgänglighet utreds av Hans Ytterberg som en inomdepartemental
              utredning. Jag är lite osäker på hur långt han har kommit, men
              han har i alla fall fått det här uppdraget. Jag förväntar mig
              att regeringen återkommer, för det är en viktig fråga som vi vill
              ha löst. Vi här i riksdagen ställer det kravet på regeringen.
            </seg>
            <seg n="ff789817">
              Det är sagt att utredningen om åldersdiskriminering ska komma
              den 27 augusti, och det är den förväntan vi har. Det har visat
              sig att lagstiftningen när det gäller tillgänglighet inte är så
              enkel. Det tar lite tid. Vi får ha lite tålamod ibland.
            </seg>
            <seg n="8614a701">
              Jag blev kanske lika förvånad som Ulf Holm att regleringsbrevet
              var tomt när vi var hos Diskrimineringsombudsmannen. Med tanke
              på alla de uppdrag som har skickats till Diskrimineringsombudsmannen
              har regeringen ändå talat om vad den vill att man ska jobba med.
            </seg>
            <seg n="667fcc24">
              En fråga som jag kanske skulle ha velat ha mer tydliggjord är
              tillsynen av att lagen följs. Jag tror att vi ska fortsätta att
              ta upp det i diskussionen tillsammans med Diskrimineringsombudsmannen.
              Om det inte blir en miljongranskning bör det i alla fall bli någonting
              i det spannet, så att vi får en bättre tillsyn. Vi kan ha hur
              många fina handlingsplaner som helst ute på våra arbetsplatser,
              men om de inte följs och blir ett aktivt instrument i arbetet
              är det ganska meningslöst. Jag tror att vi delar synen att DO
              behöver få mer muskler framöver.
            </seg>
          </u>
          <note type="speaker" n="2b7607cd">
            Anf. 106 ULF HOLM (mp) replik:
          </note>
          <u who="ulf_holm_0cd69a" xml:id="i-4fe7cae07d41a32c-2" n="b6fa3c65">
            <seg n="ef0c6c5d">
              Herr talman! Désirée Pethrus Engström säger att det tar lite
              tid och att det är en svår lagstiftning. Ni har lyckats få fram
              plan- och bygglagen väldigt snabbt. Det har gått på rekordtid,
              och den lagstiftningen är väl inte heller så enkel. Det handlar
              helt enkelt om prioriteringar. Den borgerliga regeringen prioriterar
              inte frågan om att tillgänglighet ska bli en diskrimineringsgrund.
              Det är helt uppenbart, för om ni hade gjort det hade vi också
              haft ett lagförslag liggande här under den här mandatperioden.
              Detta har vi pratat om i så många år. Det fanns också med när
              vi diskuterade att slå ihop de fyra ombudsmännen och ha en diskrimineringslagstiftning.
              Frågan var uppe redan då. Då hade man kunnat agera, men jag kan
              konstatera att den borgerliga regeringen inte prioriterar detta
              område.
            </seg>
            <seg n="d31067f9">
              Jag blev också väldigt förvånad när jag fick höra att Diskrimineringsombudsmannen
              inte har något alls i sitt regleringsbrev, men det borde inte
              förvåna de borgerliga ledamöterna. Det är ju ni som sitter vid
              regeringsmakten. Ni borde känna till detta och lägga manken till
              för att styra era representanter i regeringen. Regeringen måste
              vara tydlig med att ge uppdrag och göra uppföljningar av hur arbetet
              har gått. Man måste också vara tydlig med vad man från politiskt
              håll särskilt önskar att myndigheten ska koncentrera sig på. Jag
              beklagar verkligen att inte mer engagemang läggs på denna viktiga
              fråga. Även om det är en ny myndighet som bara har verkat i ett
              år borde man kunna göra en del skärpningar.
            </seg>
            <seg n="bb4a8998">
              Den andra frågan som jag tänkte ta upp är frågan om lönekartläggningar.
              Den har vi diskuterat flera gånger under den här mandatperioden
              sedan regeringen ändrade reglerna och ni borgerliga ledamöter
              ansåg vi inte behöver ge den politiska signalen till företag med
              färre än 25 anställda att det finns löneskillnader mellan män
              och kvinnor.
            </seg>
            <seg n="5274a6a3">
              Jag tror att det är en felprioritering som vi kommer att märka
              på arbetsmarknaden inom några år att små arbetsgivare inte har
              detta krav på sig. Därför tycker jag att regeringen bör utvärdera
              regelverket och återkomma med lagstiftning så att det gäller alla
              arbetsgivare med fler än tio anställda.
            </seg>
          </u>
          <note type="speaker" n="bf8511f7">
            Anf. 107 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c484cd227b8ab6fb-2" n="9017b759">
            <seg n="4e55ab94">
              Herr talman! Att stärka lagen när det gäller personer med funktionsnedsättning
              är en fråga som, liksom Ulf Holm säger, har varit i debatt länge.
              Vi har nu infört i lagen att den gruppen finns med, och det var
              ju ett steg som vi tog för bara något år sedan. Någonting har
              alltså ändå gjorts på området.
            </seg>
            <seg n="bb50aea8">
              Sedan när det gäller tomt regleringsbrev är det kanske så också
              att DO har i uppgift att jobba med opinionsbildning, attityder
              och värderingar. På det sättet ska kanske inte regeringen styra
              exakt vilka värderingar som ska tas upp från DO. Det är nog en
              orsak till varför det ser så tomt ut, nämligen att man inte vill
              styra helt och hållet. DO ska övervaka och granska att lagstiftningen
              följs. Det är hennes uppdrag.
            </seg>
            <seg n="dd1392fe">
              Sedan när det gäller lönekartläggning ska den göras av alla.
              Där blandas ofta korten i debatten, men lönekartläggning ska göras
              av alla oavsett antalet anställda. Vi gick från 10 till 25. Man
              kan diskutera om det var rätt eller fel antal personer. Vi gick
              från ett till tre år. JämO föreslog själv två år för att göra
              en regelförenkling. JämO var alltså själv inne på det.
            </seg>
            <seg n="85e21971">
              Det viktigaste är ändå, som jag ser det, att man har en långsiktighet,
              att man gör en plan på tre år och att den följs hela tiden. För
              lösningen är inte bara att göra en handlingsplan som gäller för
              ett år och sedan stoppa den i byrålådan, utan det viktigaste är
              naturligtvis att det är ett aktivt instrument och att det finns
              tillsyn om man inte gör det som man ska göra på det här området.
            </seg>
            <seg n="889a0a8a">
              Det man kan gå in och säga från DO är: Har ni gjort en plan på
              tre år? Okej, vilka uppföljningsmekanismer har ni under de här
              tre åren? Det går ju mycket väl att säga så. Om ett eller tre
              år är det bästa eller det sämsta är mindre viktigt. Det viktigaste
              är att det här är ett aktivt instrument som man använder ute på
              arbetsplatsen.
            </seg>
          </u>
          <note type="speaker" n="e688b553">
            Anf. 108 TORBJÖRN BJÖRLUND (v) replik:
          </note>
          <u who="torbjorn_bjorlund_9bd25c" xml:id="i-f3d327a13b717916-1" n="26b0a0c4">
            <seg n="b4146a26">
              Herr talman! Jag vill först och främst återkomma till det här
              med lönekartläggning. Désirée Pethrus Engström glider väldigt
              mycket när det gäller det, tycker jag. När man tittar på vad som
              har hänt och vad som har gjorts ser man att ni, som vi ser det,
              har försämrat det här med tider och sådant. Lönekartläggning ska
              göras av alla, men uppföljning och sådana saker är olika, och
              när det gäller planer är det just storleken på företagen som har
              förändrats, liksom tiderna.
            </seg>
            <seg n="e17288db">
              Vi måste inse att det här jobbet inte görs om man inte hjälper
              till från alla håll. Då måste naturligtvis regeringen och de lagar
              som stiftas styra i den här riktningen.
            </seg>
            <seg n="ac185476">
              Ibland tycker jag att det är märkligt när regeringen försämrar
              saker och sedan kommer och vill ändra tillbaka lite grann. Då
              lyfts det fram som oerhörda förbättringar. Vi vet att utvecklingen
              går åt fel håll. Klyftorna ökar i samhället, och det gör också
              hela tiden klyftorna mellan kvinnor och män. Alltså måste någonting
              annat göras.
            </seg>
            <seg n="00422a0d">
              När en lönekartläggning förändras från att gälla företag med
              minst 10 anställa till att gälla företag med minst 25 anställda
              och tidsplaner ändras till tre år i stället för ett år är det
              klart att instrumentet blir mindre aktivt. Det blir mindre aktivt
              ju mindre man faktiskt uppmärksammar det. Lyfter man upp det varje
              år och tar upp det här med lönekartläggning på alla företag som
              har tio anställda eller fler blir det naturligtvis en helt annan
              sak.
            </seg>
            <seg n="0df9c1c3">
              Siffrorna på att man med de här besluten undantar mellan 20 och
              25 procent av dem som har anställda i jämställdhetsarbetet, som
              borde vara en oerhört viktig politisk markering, visar hur lite
              den här regeringen värderar jämställdhetsarbetet och hur tomma
              ord man använder.
            </seg>
            <seg n="a593e266">
              Jag tycker att det vore klädsamt om Désirée Pethrus Engström
              kunde erkänna att det är någonting som man faktiskt inte har lyckats
              med utan borde göra om. Man borde göra det på ett sådant sätt
              att man faktiskt lyfter det varje år och att man gör det på ett
              sådant sätt att de flesta företagen gör det, alltså de som har
              över tio anställda.
            </seg>
          </u>
          <note type="speaker" n="ce2a968a">
            Anf. 109 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c484cd227b8ab6fb-3" n="9017b759">
            <seg n="dab992f0">
              Herr talman! Man kan alltid diskutera själva nivåerna på 10 eller
              25 anställda och på ett eller tre år. Nu säger Torbjörn Björlund
              att 25 procent av alla arbetsgivare är undantagna från alla åtgärder
              på jämställdhetsområdet. Om det är det som Torbjörn Björlund vill
              säga är det faktiskt också att väldigt mycket glida på sanningen.
              Aktiva åtgärder ska göras av alla oavsett storlek på företaget.
              Lönekartläggning ska göras av alla. Sedan handlar det om vad som
              ska skrivas ned, upprättas, som det står i lagstiftningen. Okej,
              vi är överens om att det kan vara jättebra att skriva ned de här
              planerna, och det är det som lagstiftningen talar om, nämligen
              att det måste finnas nedskrivet.
            </seg>
            <seg n="1b5f939c">
              Men om man först har gjort en arbetsvärdering och sedan gör en
              lönekartläggning och arbetsgivaren ser att man skulle behöva justera
              lönerna för några personer, då kostar det ett visst antal kronor,
              och det ska in i budgeten. Den budgeten kanske man inte har på
              ett år, utan då är det ganska bra att ha ett treårsspann, och
              så ska man genomföra det här successivt under tre år. Sedan kan
              man gå in och se om man har fullföljt uppdraget att försöka förändra
              lönestrukturen.
            </seg>
            <seg n="6e3ad619">
              Sedan kan jag bara säga att när det gäller den generella slängen
              som Björlund gör angående att det har försämrats för kvinnor har
              lönegapet faktiskt minskat för kvinnor på grund av att fler kvinnor
              arbetar mer i dag under Alliansens politik.
            </seg>
          </u>
          <note type="speaker" n="a0b9dbe6">
            Anf. 110 TORBJÖRN BJÖRLUND (v) replik:
          </note>
          <u who="torbjorn_bjorlund_9bd25c" xml:id="i-f3d327a13b717916-2" n="26b0a0c4">
            <seg n="bdef0023">
              Herr talman! Först och främst, när det gäller jämställdheten
              och lönedelen: Det borde vara rätt uppenbart att treårsintervaller
              gör att man uppmärksammar planer och sådant mindre än om det är
              ettårsintervaller. Man måste inte göra allting från år till år.
              Man kan fortsätta jobbet, men man uppmärksammar det varje år genom
              kartläggning och planer. Planerna kan faktiskt förändras, kanske
              bara marginellt men ändå förändras, varje år. Gör man det vart
              tredje år blir det helt andra förutsättningar. Det blir inte alls
              samma tryck i det här, och det måste man bara erkänna.
            </seg>
            <seg n="40388598">
              Den andra frågan som jag ville lyfta upp är det här med tillgänglighet.
              Den här regeringen har gjort sig känd för att snabba på en massa
              saker. De är oerhört snabba med vissa saker, till exempel att
              genomföra lagändringar utan att ha ordentliga utredningar och
              så vidare. Men när det gäller tillgänglighet för funktionshindrade
              ska man utreda ännu mer, trots att det finns utredningar som visar
              på det här och att Diskrimineringskommittén faktiskt säger: Det
              här är klart. Vi vet hur det är. Det är bara att genomföra det
              här. Titta på hur man ska göra det, lägg upp en plan och titta
              på kostnaderna, och sedan genomför vi det. Då säger regeringen:
              Vi utreder ännu mer.
            </seg>
            <seg n="2540b29a">
              Det är oerhört märkligt, speciellt med tanke på hur mycket kritik
              som har kommit nu på sista tiden när det gäller alla hastigt hopkomna
              propositioner och allt slarv som finns i de förslag som kommer
              från regeringen nu. Men på det här området vill man inte göra
              det. Det finns alla möjligheter att göra det här utan att utreda
              ännu mer, men det bromsar man.
            </seg>
            <seg n="9b1c2d17">
              Jag tror att det är oerhört viktigt att vi markerar för de funktionshindrade
              att det här är någonting som är viktigt. Vi vill göra det, och
              det är klart att vi kan göra det nu. Det finns ingen anledning
              att bromsa det ännu mer. Det borde vara en sådan sak som den här
              regeringen kan göra utan att bromsa detta.
            </seg>
            <seg n="75bfeb96">
              Jag tycker nog att det är en sak som man ska lyfta ännu mer,
              och vi kommer att jobba med det i valrörelsen också, både när
              det gäller lönekartläggningen och när det gäller de funktionshindrade.
            </seg>
          </u>
          <note type="speaker" n="7d4de9db">
            Anf. 111 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c484cd227b8ab6fb-4" n="9017b759">
            <seg n="784da207">
              Herr talman! Björlund säger att det ibland blir hafs och slafs
              och går för fort. Nu när vi tar lite tid på oss är inte det heller
              bra. Frågan är hur Björlund vill att vi ska jobba. Om vi ska ha
              en bra lagstiftning tror jag att det framför allt på det här området
              kan vara många gränsområden för vilka företag som till exempel
              måste bygga ramper. Hur ska tillgängligheten se ut ute i det vanliga
              vardagslivet? Vilka krav ska vi ställa på företag och så vidare
              i hela samhället? Det är alltså en ganska omfattande lagstiftning,
              och jag tror att det är ganska viktigt att den blir bra när vi
              får den på plats.
            </seg>
            <seg n="daa176ce">
              När det gäller det här med tillgänglighet finns det vad jag kan
              minnas inga direkta skarpa lagförslag gemensamt från er tre partier.
              Ni har inte själva riktigt satt ned foten. Det är enkelt att stå
              här och säga vad man vill, men ni har ju ingen gemensam reservation
              när det gäller frågan om tillgänglighet, vad jag kan se. Björlund
              själv eller någon av dina kamrater här kanske kan tala om ifall
              det inte stämmer, men jag har inte hittat någon gemensam reservation
              där ni talar om att ni har ett alternativt förslag med en lagstiftning
              som ska på plats inom tillgänglighetsfrågan.
            </seg>
            <seg n="5b3095a0">
              Kom igen när ni har en gemensam reservation!
            </seg>
          </u>
          <note type="speaker" n="1b66694d">
            Anf. 112 MARIA STENBERG (s) replik:
          </note>
          <u who="hans_stenberg_6f64dd" xml:id="i-4d7520fa9ae2136d-0" n="ca6b20b1">
            <seg n="3280abc1">
              Herr talman! Jag vill börja med att konstatera att det är tur
              att de politiska partierna har större handlingsplaner än gemensamma
              reservationer i ett utskottsbetänkande att presentera för väljarkåren.
            </seg>
            <seg n="1005c213">
              Låt mig sedan ta upp att det finns mellan 300 000 och 350 000
              anställda på arbetsplatser där man i dagsläget inte behöver upprätta
              en handlingsplan för jämställda löner och en jämställdhetsplan.
              Mycket tyder på att det är på de små arbetsplatserna, hos små
              arbetsgivare, framtidens arbeten finns. Det är där människor kommer
              att jobba.
            </seg>
            <seg n="7f5b3b97">
              På vilket sätt tror Désirée Pethrus Engström och Kristdemokraterna
              att man ska kunna ha ett systematiskt jämställdhetsarbete när
              man inte behöver upprätta någon jämställdhetsplan att förhålla
              sig till?
            </seg>
          </u>
          <note type="speaker" n="09fca256">
            Anf. 113 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-c484cd227b8ab6fb-5" n="9017b759">
            <seg n="459824e9">
              Herr talman! På Maria Stenberg låter det som om man gör en jämställdhetsplan
              som sedan ligger i en låda. Det är klart att den måste vara ett
              aktivt instrument under hela treårsperioden. Vi säger inte att
              vi gör en plan som sedan inte ska implementeras under alla de
              tre åren. Självklart ska planen som skrivs ned ha ett perspektiv
              på tre år, det ska göras förändringar, anges vilka aktiva åtgärder
              som ska vidtas. Och, som sagt, alla arbetsgivare ska vidta aktiva
              åtgärder, och alla arbetsgivare ska fortfarande göra lönekartläggningar.
              Det kommer man inte undan enligt lagen.
            </seg>
            <seg n="81edcd92">
              Maria Stenberg raljerar över gemensamma reservationer, att det
              skulle vara lätt att skriva ihop sådana. Ja, men nog är det märkligt,
              Maria Stenberg med tanke på att flera tagit upp den som en viktig
              fråga att ni inte kunnat enas om en gemensam reservation när det
              gäller frågan om tillgänglighet. Det gjorde ni inte heller förra
              gången när vi debatterade frågan. Då spretade motionerna. Om man
              läste dem kunde man se att ni hade lite olika åsikter. Det fanns
              inte ett enda skarpt förslag från Socialdemokraterna.
            </seg>
            <seg n="52bd4b93">
              350 000 anställda har ingen handlingsplan, sades det. Jo, de
              har en handlingsplan. Om man har en treårsplan har man därmed
              också en handlingsplan under alla tre åren, för den ska vara aktiv
              varje dag. Den ska inte vara aktiv endast den dag den skrivs,
              och den ska inte läggas i en byrålåda, utan den ska vara aktiv.
            </seg>
            <seg n="cde02abe">
              Jag tror att den viktigaste fråga vi kommer att behöva ta upp
              är den att tillsynen måste förbättras i framtiden för att få fler
              att verkligen göra handlingsplaner. Miljongranskningen, som gjordes
              under Socialdemokraternas tid vid makten och med den lagstiftningen,
              visade att 44 procent av arbetsgivarna hade hittat osakliga löneskillnader
              och att fyra av fem arbetsgivare inte levde upp till lagens krav.
              Det var under er tid vid makten. Fyra av fem levde inte upp till
              lagen. Man kan alltså inte säga att den lagen är lösningen på
              dessa frågor.
            </seg>
          </u>
          <note type="speaker" n="053034ce">
            Anf. 114 MARIA STENBERG (s) replik:
          </note>
          <u who="hans_stenberg_6f64dd" xml:id="i-4d7520fa9ae2136d-1" n="ca6b20b1">
            <seg n="1603192a">
              Herr talman! Jag tror att Désirée Pethrus Engström och Kristdemokraterna
              glömmer bort att de var med och beslutade om att arbetsgivare
              som har färre än 25 anställda inte behöver upprätta jämställdhetsplan
              och handlingsplan för jämställda löner. Det är lite skillnad mellan
              de två planerna och en lönekartläggning.
            </seg>
            <seg n="c48361a4">
              Sedan raljerar jag inte när jag säger att vår gemensamma rödgröna
              politik inte finns i en reservation i ett betänkande. Det finns
              mycket större valmöjligheter för väljarna. Det var alltså ingen
              raljering.
            </seg>
            <seg n="6bc122b8">
              Désirée Pethrus Engström har faktiskt varit med och beslutat
              om att ta bort kravet i små företag eftersom det anses vara besvärligt
              för dessa arbetsgivare och företag. Det innebär att det blir upp
              till varje arbetsgivare med färre än 25 anställda att upprätta
              en jämställdhetsplan.
            </seg>
            <seg n="99d1a6f2">
              Hur ska man kunna arbeta systematiskt om det inte finns någonting
              att förhålla sig till på dessa arbetsplatser?
            </seg>
          </u>
          <note type="speaker" n="0f701edf">
            Anf. 115 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-ef93f342125d54f4-0" n="9017b759" next="i-2f716546cbb94f8f-0">
            <seg n="27caa252">
              Herr talman! Som anställd har jag att förhålla mig till en treårsplan
              som min arbetsgivare upprättat om vi är fler än 25 anställda.
              I övrigt kan jag, om det är ojämställt på arbetsplatsen, gå till
              min arbetsgivare och säga: Du ska göra en lönekartläggning och
              vidta aktiva åtgärder.
            </seg>
            <seg n="db66bd2a">
              Fortfarande finns lagstiftningen om kränkande särbehandling,
              trakasserier och så vidare. Flera lagstiftningar finns som gäller
              alla arbetsgivare. Sedan kan även facket vara med och via kollektivavtal
              stötta de anställda genom att göra överenskommelser med företagen
              om granskningar, alltså utöver det som lagen kräver.
            </seg>
            <seg n="ccffa168">
              Under Socialdemokraternas tid vid makten och med den lagstiftningen
              fanns det jättestora problem. Fyra av fem arbetsgivare levde inte
              upp till lagens krav på lönekartläggning. Socialdemokraterna vill
              alltid gå tillbaka till det gamla och tror att det är lösningen.
              Jag tror att lösningen är en mer aktiv tillsyn. Möjligtvis ska
              vi trycka på regeringen att förbättra tillsynen så att planer
              görs, att de följs upp och att alla får del av detta goda arbete.
            </seg>
          </u>
          <note n="bb43ab36">
            Ajournering
          </note>
          <note n="6da62432">
            Kammaren beslutade kl. 15.55 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="marie_engstrom_e6a38f" xml:id="i-2f716546cbb94f8f-0" n="9017b759" prev="i-ef93f342125d54f4-0">
            <seg n="df040a26">
              Återupptagna förhandlingar
            </seg>
          </u>
          <note n="cb36197a">
            Förhandlingarna återupptogs kl. 16.00.
          </note>
          <note n="fea594c5">
            7 § Beslut om ärenden som slutdebatterats den 24 mars
          </note>
          <note n="495a7485">
            Punkt 1
          </note>
          <note n="fff2a1d1">
            Punkt 2
          </note>
          <note n="a08a3c8d">
            Punkt 3
          </note>
          <note n="495a7485">
            Punkt 1
          </note>
          <note n="fff2a1d1">
            Punkt 2
          </note>
          <note n="1747233b">
            8 § Beslut om ärende som slutdebatterats vid dagens sammanträde
          </note>
          <note n="495a7485">
            Punkt 1
          </note>
          <note n="fff2a1d1">
            Punkt 2
          </note>
          <note n="a08a3c8d">
            Punkt 3
          </note>
          <note n="e1abaaf0">
            Punkt 4
          </note>
          <note n="9c756ebd">
            Punkt 5
          </note>
          <note n="3aa95df5">
            9 § (forts. från 6 §) Diskriminering (forts. AU8)
          </note>
          <note type="speaker" n="8340a143">
            Anf. 116 FINN BENGTSSON (m):
          </note>
          <u who="unknown" xml:id="i-46bf8d6254f95d47-4" n="1f846e26">
            <seg n="3661b9ed">
              Herr talman! Jag har begärt ordet för att kommentera motion A318
              som finns med i detta betänkande.
            </seg>
            <seg n="d5b69a6b">
              Sverige har traditionellt varit tidigt ute internationellt sett
              med lagstiftning för att motverka olika typer av diskriminering.
              Kring detta finns det en bred parlamentarisk samsyn i allmänhet
              i vårt land, och det är vi stolta över.
            </seg>
            <seg n="327efc53">
              Vår nya sammanhållna diskrimineringslagstiftning har till ändamål
              att motverka diskriminering och på alla sätt främja lika rättigheter
              och möjligheter oavsett kön, könsidentitet, etnisk tillhörighet,
              religion eller annan trosuppfattning, funktionshinder, sexuell
              läggning eller ålder.
            </seg>
            <seg n="a4dcaac2">
              I den nya lagen utökades inte bara antalet diskrimineringsgrunder
              utan själva diskrimineringsförbudet vidgades också till att gälla
              betydligt fler samhällssektorer än tidigare. Anledningen till
              denna utvidgning och skärpning av diskrimineringsbegreppet i svensk
              lagstiftning utgår nämligen just från vår övertygelse om att diskriminering
              utgör ett flagrant brott mot grundläggande mänskliga rättigheter
              och principen om alla människors lika värde. Diskrimineringen
              inskränker människors lika möjligheter att forma sina egna liv.
              Diskriminering styrs av mekanismer som är likartade, oavsett grunden
              för diskrimineringen, och den kränkning som en diskriminerad människa
              känner får förmodas vara likartad oavsett diskrimineringsgrund.
            </seg>
            <seg n="c6d8307e">
              Jantelagen, som motion A318 handlar om, är inte en lag i juridisk
              mening utan ett koncept formulerat av den norsk-danske författaren
              Aksel Sandemose i boken En flykting korsar sitt spår , 1933. Emellertid
              kan lagar som har politisk bäring vara såväl strikt juridiska
              som naturvetenskapliga eller sociala. I den senare aspekten är
              jantelagen intressant att analysera ur ett högst relevant politiskt
              diskrimineringsperspektiv.
            </seg>
            <seg n="858b4b89">
              Jante är en plats i din egen omgivning och i en förlängning du
              själv. Innebörden av lagen är i stora drag att stoppa all sorts
              initiativrikedom eller idéer från någon i sin omgivning. Har man
              ingen förmåga att skapa något nytt själv ska heller inte någon
              annan kunna göra det. Du skall inte tro att du är något är det
              förhärskande mottot för anhängare av jantelagen. Jantelagen formulerar
              alltså i ord den oskrivna lag som säger att man inte får sticka
              upp och tro att man är bättre än någon annan på något sätt.
            </seg>
            <seg n="360f7022">
              Herr talman! När jag väckte motion A318 om att låta göra en översyn
              av om inte också de centrala beståndsdelarna i det som går under
              benämningen jantelagen kunde utgöra grund för diskriminering,
              givet det faktum att diskrimineringsgrunderna ständigt utvidgas
              och att den nya diskrimineringslagstiftningen nu vidgat förbudsbegreppet
              till betydligt fler samhällssektorer än tidigare, kan en reaktion
              från allmänheten exemplifieras med ett samtal som jag fick av
              en man, ilsken som ett bi när han ringde till mig och ställde
              frågan: Motionera om att avskaffa jantelagen, Finn Bengtsson vem
              tror du att du egentligen är?
            </seg>
            <seg n="fd43f480">
              Med detta samtals innebörd bekräftade alltså uppringaren i själva
              verket hela det goda motivet från min sida för att se över de
              många möjligheter till diskriminering människor emellan i samhället
              som attityden som bär upp jantelagen faktiskt innebär. Jag blev
              därför glad över att utskottet säger sig inte ha någon annan åsikt
              än de som jag framför i motion A318, men samtidigt besviken över
              att man tror att detta enbart motarbetas genom opinionsbildning,
              nu när vi har en ny och utvidgad diskrimineringslagstiftning som
              vi borde kunna utveckla ytterligare i syfte att få bort skadliga
              attityder i vårt samhälle.
            </seg>
            <seg n="e5e8360d">
              För, herr talman, visst är jantelagen skadlig. Eller är den inte
              det? Ledande opinionsbildare, som exempelvis den mycket framgångsrika
              författaren till den nyligen utgivna boken Hallonbåtsflyktingen
              , tryckt i över 30 000 exemplar, säger sig oförblommerat hylla
              jantelagen. Motivet för detta är att han ser jantelagen som en
              sorts garant för att de många viktiga moraliska koder som bär
              upp samhället bibehålls. Enligt honom håller de nu på att försvinna.
              Därför måste alltså jantelagen ha ett starkare stöd.
            </seg>
            <seg n="7cfda77e">
              Liknande besvärande åsikter till skydd för den, i mitt tycke,
              förfärliga och diskriminerande attityden i jantelagen hörs tyvärr
              från allt fler håll i samhällsdebatten. Det är alltså ingen trivial
              fråga. Här föreligger en sorts ambition som lägger en passiviserande
              våt filt över vars och ens utveckling i ett gemensamt samhälle
              i stället för att vi alla ska stödja och uppmuntra varandra utan
              att enbart tänka på den egna vinningen.
            </seg>
            <seg n="215b4de9">
              Avslutningsvis, herr talman, tycker jag att det hade varit bra
              om utskottet hade uppfattat värdet av att på djupet analysera
              attityden, den tveksamma moralen, som begreppet jantelagen utgör
              och gärna tagit tillfället i akt att göra det nu när det finns
              ett tilläggsdirektiv till den pågående utredningen som arbetar
              just för att diskrimineringsproblem i vårt samhälle ständigt identifieras
              och problematiseras samt att vi i den mån det behövs lagstiftning
              tillgriper detta för att skydda oss alla.
            </seg>
          </u>
          <note n="799599ba">
            Överläggningen var härmed avslutad.
          </note>
          <note n="402a914c">
            10 § Bordläggning
          </note>
          <note n="62fe99b1">
            Anmäldes och bordlades
          </note>
          <note n="96b2ad22">
            11 § Anmälan om fråga för skriftligt svar
          </note>
          <u who="unknown" xml:id="i-fa1a476479bf2fe8-4" n="1f846e26">
            <seg n="70e76214">
              Anmäldes att följande fråga för skriftligt svar framställts
            </seg>
          </u>
          <note n="5169e4ab">
            den 25 mars
          </note>
          <note n="6c266820">
            Mats Gerdau
          </note>
          <note n="7dbe2755">
            Frågan redovisas i bilaga som fogats till riksdagens snabbprotokoll
            tisdagen den 6 april.
          </note>
          <note n="394ec133">
            12 § Anmälan om skriftligt svar på fråga
          </note>
          <note n="d31ca7e1">
            Anmäldes att skriftligt svar på följande fråga inkommit
          </note>
          <note n="5169e4ab">
            den 25 mars
          </note>
          <note n="4efba569">
            Hans Hoff
          </note>
          <note n="5d7a0bfa">
            Svaret redovisas i bilaga som fogats till riksdagens snabbprotokoll
            tisdagen den 6 april.
          </note>
          <note n="599ee894">
            13 § Kammaren åtskildes kl. 16.15.
          </note>
          <note n="bcfe0d46">
            Förhandlingarna leddes
          </note>
          <note n="f522eac4">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
