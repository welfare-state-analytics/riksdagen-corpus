<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--121</head>
          <docDate when="2009-05-19">2009-05-19</docDate>
        </div>
      </front>
      <body>
        <div>
          <note n="4fa83fa7">
            ﻿
          </note>
          <note n="81d3560d">
            Riksdagens protokoll
          </note>
          <note n="42df176c">
            2009/10:121
          </note>
          <note type="date" n="1e2aaedb">
            Onsdagen den 19 maj
          </note>
          <note n="b67fb518">
            Kl. 09:00 - 16:37
          </note>
          <note n="78295d48">
            1 § Anmälan om fördröjda svar på interpellationer
          </note>
          <note n="44d4ce30">
            Till riksdagen hade inkommit följande skrivelser:
          </note>
          <note n="4870cb4d">
            Interpellation 2009/10:375
          </note>
          <note n="ac125ec4">
            Interpellation 2009/10:375 Barnfattigdom
          </note>
          <note n="de6637d2">
            Interpellationen kommer att besvaras tisdagen den 29 juni 2010.
          </note>
          <note n="cca5a70b">
            Skälet till dröjsmålet är redan inbokade engagemang.
          </note>
          <note n="4e2e1769">
            Marianne Jenryd
          </note>
          <note n="eb08fd84">
            Interpellation 2009/10:376
          </note>
          <note n="dd80855e">
            Interpellation 2009/10:376 Barnomsorg på obekväm arbetstid
          </note>
          <note n="949d7022">
            Interpellationen kommer att besvaras tisdagen den 8 juni 2010.
          </note>
          <note n="ac149cb0">
            Skälet till dröjsmålet är sedan tidigare inbokade engagemang
            och resor.
          </note>
          <note n="b96a10ea">
            Jan Björklund
          </note>
          <note n="c005ebd2">
            Interpellation 2009/10:377
          </note>
          <note n="5d096dad">
            Interpellation 2009/10:377 Lagföring vid nedskräpning
          </note>
          <note n="2a8101f3">
            Interpellationen kommer att besvaras tisdagen den 8 juni 2010.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="18eb0ab1">
            Lena Ingvarsson
          </note>
          <note n="173f08f0">
            2 § Hänvisning av ärende till utskott
          </note>
          <note n="a392bf68">
            Föredrogs och hänvisades
          </note>
          <note n="86ef49aa">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="c2c72e7c">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="8faeb8a7">
            KOM(2010)132
          </note>
          <note n="032a4965">
            KOM(2010)126
          </note>
          <note n="65682b23">
            4 § Förnyad bordläggning
          </note>
          <note n="95c0e57e">
            Föredrogs och bordlades åter
          </note>
          <note n="78e7a4a2">
            5 § Försvarsmaktens personalförsörjning m.m.
          </note>
          <note n="bf5b61f9">
            Föredrogs
          </note>
          <note type="speaker" n="b400390f">
            Anf. 1 PETER JONSSON (s):
          </note>
          <note n="cbe2ef5a">
            Herr talman! Först yrkar jag bifall till reservationerna 1 och
            2.
          </note>
          <u who="unknown" xml:id="i-ce1e9f45f78c4639-0" n="463c8715">
            <seg n="3507c248">
              Ordning och reda borde vara en självklarhet för en regering.
              Ordning och reda borde vara en självklarhet också i det politiska
              beslutsfattandet. Ordning och reda är för oss socialdemokrater
              en självklarhet när vi stiftar nya lagar.
            </seg>
            <seg n="dc657704">
              Vi har sett hur den här regeringen under fyra år, på område efter
              område sjukförsäkring, a-kassa eller vad det vara månde helt enkelt
              har hafsat ihop en lagstiftning som man sedan har fått dra tillbaka
              och ändra.
            </seg>
            <seg n="1f08b98f">
              Nu är vi framme vid Försvarsmaktens personalförsörjning. Det
              är inget undantag. Det är inte bara vi som anser att det är ett
              hafsverk. Lagrådet har ganska kraftfullt pekat på att en hel del
              saknas och måste genomföras för att lagstiftningen ska fungera
              i verkligheten.
            </seg>
            <seg n="772d62cd">
              Det finns inga förordningar. Det saknas avtal. Nu genomför Försvarsmakten
              den största förändringen under det senaste seklet och vi går från
              ett värnpliktssystem ett totalförsvarssystem mot ett yrkesförsvar.
            </seg>
            <seg n="0bb97aa7">
              Om man gör de här stora förändringarna, som vi inte tycker att
              man borde göra, kommer man att tappa något som är oerhört viktigt
              för Försvarsmakten, nämligen den folkliga förankringen. Hela landet
              måste äga Försvarsmakten. Så kommer det inte att bli nu.
            </seg>
            <seg n="93f407d4">
              Andra länder måste tycka att det är trovärdigt hur vi lever upp
              till vår militära alliansfrihet inom ramen för den säkerhetspolitiska
              solidaritet som vi numera ingår i.
            </seg>
            <seg n="aef24d53">
              Vår försvarsmakt är både nationell och internationell.
            </seg>
            <seg n="ba935ab6">
              Mona Sahlin har sträckt ut handen till den borgerliga regeringen
              ett antal gånger för att få ett brett samtal om försvarsfrågorna.
              Regeringen har valt att nonchalera detta. I stället valde man
              att jobba vidare med mantrat att själv är bäste dräng.
            </seg>
            <seg n="671e721c">
              Nu ser vi att det inte fungerar. Den lagtext som vi ska fatta
              beslut om i dag är ett slarvigt hastverk. Som jag sade tidigare
              har Lagrådet riktat stark kritik, de fackliga organisationerna
              likaså.
            </seg>
            <seg n="592db027">
              Sammanfattningsvis kan man säga att regeringen inte bara ställer
              Försvarsmakten utan även riksdagen och Sveriges invånare inför
              en rad oklarheter.
            </seg>
            <seg n="202ff289">
              De lagar, förordningar och avtal som ska ge ett robust och uthålligt
              system föreligger inte. Jag kan nämna a-kassan som exempel. En
              person som går in i det frivilliga systemet, har ett jobb vid
              sidan om och har en fackföreningsavgift och en a-kasseavgift som
              ska betalas ska, av den grundläggande soldatutbildningens ersättning
              på 7273 kronor per dag, betala dessa avgifter fullt ut eftersom
              det inte är överhoppningsbart i ett frivilligt system.
            </seg>
            <seg n="84095467">
              När det gäller lagen om anställningstrygghet pågår det en utredning
              som ska vara klar i december nästa år och eventuellt träda i kraft
              2012. Man vill förlänga lagen om anställningstrygghet till åtta
              år när det gäller visstidsanställning.
            </seg>
            <seg n="b29d44cc">
              Tror inte regeringen att andra kommer in med förslag till förändringar,
              till exempel polisen och räddningstjänsten? Därmed har man urholkat
              lagen om anställningstrygghet.
            </seg>
            <seg n="c90676c9">
              Personalkostnaderna i det nya systemet kommer sannolikt att öka
              ganska kraftigt. De som blir kontraktsanställda eller visstidsanställda
              kommer naturligtvis att kräva ganska hög lön.
            </seg>
            <seg n="5622e8fa">
              Vi kunde se i Svenska Dagbladet i dag att försvarsministern slår
              sig för bröstet över att 85 procent har sökt från värnpliktskullen
              till frivilligheten. Just nu, ja. Nu har vi massarbetslöshet.
              De som nu gör värnplikten och ser att det finns en arbetsmarknad
              som inte fungerar kommer naturligtvis att söka vidare. Men när
              vi får en högkonjunktur och det är lätt att få jobb kommer kravet
              på en lön på 25 00030 000 i månaden. Då kommer kostnaderna i systemet
              att skena.
            </seg>
            <seg n="5ff1874f">
              Vi kommer att få ett konjunkturanpassat frivilligt system. Pliktutredningen
              pekade på att det finns en risk för det. Kostnaderna skjuter man
              till nästa regering och framtida riksdagar och regeringar att
              avgöra.
            </seg>
            <seg n="b30e3924">
              Problemet är att det inte finns något färdigt förslag jag har
              pekat på några saker. Det är därför vi är så kritiska mot att
              man förändrar detta redan den 1 juli.
            </seg>
            <seg n="d0a4b4e9">
              Vi, från de rödgröna partierna, menar att man bör se över pliktlagen.
              Om vi vinner valet vilket jag hoppas att vi gör kommer vi under
              nästa år att utvärdera det här frivilligsystemet för att skapa
              förutsättningar för ett robust förslag.
            </seg>
            <seg n="8411b638">
              Risken är, som sagt, att vi i dag fattar beslut om att värnplikten
              ska försvinna och att vi får ett frivilligt system där jag tror
              att den folkliga förankringen blir ett bekymmer.
            </seg>
            <seg n="5eb7855d">
              Man ska plocka in 4 000 personer varje år i det frivilliga systemet.
              6 0007 000 ska ingå i ett kontraktssystem och ungefär 9 000 ska
              vara fast anställda. Man menar att man ska plocka ut 6 000. De
              4 000 som inte kommer in i det frivilliga systemet ska gå till
              hemvärnet. De kommer inte att gå till hemvärnet. Det är jag helt
              övertygad om.
            </seg>
            <seg n="84294d5b">
              Man säger att man, efter att ha gjort sina roteringar internationellt,
              ska gå in i hemvärnet om man vill. Jag tror inte att man kommer
              att göra det heller.
            </seg>
            <seg n="2c7f675b">
              Det här förslaget, försvarsminister Sten Tolgfors, är dåligt
              genomarbetat. Det finns stora risker för att vissa delar av det
              som är det viktigaste vi har, den folkliga förankringen, kommer
              att försvinna i framtiden.
            </seg>
            <seg n="93fa8e1e">
              Herr talman! Vänsterpartiet och vi inom det rödgröna samarbetet
              har slagit fast att utgångspunkten för den framtida försvarspolitiken
              är att Sverige ska förbli militärt alliansfritt.
            </seg>
            <seg n="29677c4c">
              Den rödgröna försvarspolitiken säger bestämt nej till att Sverige
              ska ansöka om medlemskap i Nato.
            </seg>
            <seg n="96f793bd">
              Försvars- och säkerhetspolitiken ska vara långsiktig, uthållig
              och tydlig. Det gäller särskilt i ett läge där Försvarsmakten
              står inför så stora förändringar som föreslås i propositionen
              Modern personalförsörjning för ett användbart försvar vissa frågor
              om Försvarsmaktens personal .
            </seg>
            <seg n="518ad494">
              En annan viktig utgångspunkt är att internationell säkerhet ska
              vila på samarbete och ett starkt globalt regelverk under FN:s
              ledning. Global säkerhet förutsätter ett starkt globalt regelverk.
              Många av de nya hoten mot vår säkerhet ska i första hand lösas
              inom FN:s ram. Det är viktigt för Sverige att FN fungerar väl.
              Medlemsländerna måste ge FN de förutsättningar som krävs för att
              klara de nya uppgifterna. Vi vill att Sverige ska höja och skärpa
              sin profil i FN.
            </seg>
            <seg n="29de51fe">
              Jag menar att den otydlighet och den brist på handlingskraft
              som Alliansen under sina år vid makten visat inom försvars- och
              säkerhetspolitikens område har skapat problem med trovärdigheten
              för vår vilja att stå fast vid att Sverige ska vara militärt alliansfritt.
              Det finns minst lika många ställningstaganden från Alliansen som
              det finns partier inom Alliansen. Tydligast är Folkpartiet som
              klart deklarerat att man vill ansluta Sverige till Nato. Moderaterna
              vill göra det på sikt. Klargörandena och tydligheten från Kristdemokraterna
              och Centerpartiet kan jämföras med den dimma som fanns i Lützen
              och som avgjorde Gustav II Adolfs öde 1632.
            </seg>
            <seg n="bdc0f40f">
              Kan ni från en samlad allians i dag så här vid den sista stora
              försvarsdebatten i riksdagen före valet ge besked i fråga om Sveriges
              alliansfrihet?
            </seg>
            <seg n="ae7cfaab">
              Även då det gäller frågan om Försvarsmaktens framtida personalförsörjning
              är oklarheten minst lika stor. Det som nu föreslås av regeringen
              är inte ett genomarbetat och heltäckande förslag till ett framtida
              personalförsörjningssystem, utan det sträcker sig bara till avveckling
              av värnpliktsutbildningen i fred den 1 juli 2010. Hur det framtida
              systemet för personalförsörjningen inom Försvarsmakten ska fungera
              är dock fortfarande ytterst oklart. Det är oklart inte bara för
              mig, för Vänsterpartiet eller för den rödgröna oppositionen utan
              även för Försvarsmakten, för allmänheten ute i landet och för
              Lagrådet.
            </seg>
            <seg n="400a9cfe">
              Underlaget vad gäller lagar, redovisning av vilka förordningar
              som måste beslutas och vilka kollektivavtal som måste gälla är
              mycket bristfälligt. Svaren på dessa frågor har regeringen hänskjutit
              till en utredning att klarlägga. Detta arbete ska vara avslutat
              i december 2010 först om ett halvår. Tidigast om ett och ett halvt
              år kan hela personalutbildningssystemet och personalförsörjningssystemet
              finnas på plats.
            </seg>
            <seg n="1d18aa0a">
              Kan försvarsminister Tolgfors i dag redogöra för varför det är
              så bråttom att avveckla värnpliktssystemet i fredstid? Vad är
              det som är så akut? Vad är det man vill uppnå redan nu med att
              avveckla den delen? Varför kan man inte bara förkorta dagens utbildningstid
              för värnpliktiga, införa könsneutral värnplikt nu och sedan samlat
              genomföra en modern ändamålsenlig personalförsörjning under väl
              genomarbetade former?
            </seg>
            <seg n="d5918a5d">
              Vi kan ändå konstatera att med den grund i värnplikt som våra
              soldater i internationella insatser har i dag fullgör de sina
              uppgifter med ett mycket högt betyg. Vår ÖB Sverker Göranson har
              befäst detta i en debattartikel i Dagens Nyheter den 11 maj i
              år. Han skriver:
            </seg>
            <seg n="88cc7292">
              Åtta av tio som gör värnplikt anger att de vill fortsätta när
              det blir frivilligt om drygt två månader den 1 juli. Detta är
              de första siffrorna på den historiska omställning av Försvarsmakten
              som sker nu i år. Den sista kullen som tjänstgör över den 1 juli
              700 värnpliktiga har alla fått frågan om de vill fortsätta när
              det blir frivilligt. 550 har svarat ja, nästan 80 procent vill
              fullfölja sin utbildning.
            </seg>
            <seg n="ce69218f">
              Min tolkning av detta är att Pliktverket med nuvarande system
              har lyckats riktigt bra. Man har antagit rätt personer. Frågan
              kvarstår därför varför ni måste göra denna historiska förändring
              så förhastat och ogenomtänkt redan nu.
            </seg>
            <seg n="dd75cb20">
              ÖB konstaterar i samma artikel i DN:
            </seg>
            <seg n="f2ba7d30">
              Alla pusselbitar till det nya försvaret är inte klara ännu. Vi
              kommer att skruva, jämka och ändra under en lång tid. Vi kommer
              att göra misstag ibland, men av det lär vi oss att skapa något
              bättre.
            </seg>
            <seg n="6ef923c4">
              Mitt förslag är att man ska fortsätta skruva, jämka och förankra
              tills fler bitar faller på plats och det nya personalförsörjningssystemet
              är genomarbetat, förankrat och legitimerat hos viktiga instanser.
              Först då är det dags att komma till riksdagen med ett nytt förslag
              till ett nytt personalförsörjningssystem.
            </seg>
            <seg n="78b5d793">
              Herr talman! Försvarsmaktens framtida personalförsörjningssystem
              måste klara av att förse försvaret med tillräckligt mycket personal
              av tillräckligt hög kvalitet, oavsett säkerhetspolitisk och ekonomisk
              konjunktur. Systemet måste vara robust och långsiktigt uthålligt.
            </seg>
            <seg n="4d645f81">
              Vår försvarsmakt måste vara både nationellt och internationellt
              trovärdig. Vi vill ha ett folkligt förankrat försvar som respekteras
              av medborgarna. Sveriges försvar måste ha en trovärdig nationell
              utformning som anpassas till de säkerhetspolitiska förhållandena.
              Ett robust, uthålligt och trovärdigt personalförsörjningssystem
              är en helt grundläggande förutsättning för detta.
            </seg>
            <seg n="e262f84c">
              Det är inte bara vi som starkt kritiserar regeringens handlande
              och förslag. Försvarsmakten har i ett underlag till regeringens
              försvarspolitiska proposition uttalat värdet av att Försvarsmakten
              ges rätt att anställa soldater och sjömän under en viss tid. Försvarsmakten
              antyder i sitt budgetunderlag till regeringen att kollektivavtalade
              tidsbegränsade anställningar kan ha säkerhetspolitisk påverkan
              och menar därför att frågan bör hänskjutas till lagstiftaren och
              inte lösas genom kollektivavtal. Arbetstagarparten Officersförbundet
              och Saco Försvar motsätter sig detta starkt.
            </seg>
            <seg n="879ab34d">
              Vänsterpartiet anser att det är helt fel att lagstifta om en
              tidsbegränsad anställningsform särskilt för försvarsanställda.
              Försvaret ska inte utgöra ett arbetsrättsligt undantag på svensk
              arbetsmarknad utan behandlas som alla andra avtalsområden, med
              möjlighet för arbetsmarknadens parter att avtala om avsteg från
              lagen.
            </seg>
            <seg n="8aff5965">
              Vi kan inte se något skäl till att försvaret ska ha ett särskilt
              behov av undantag. Om vi skapar nya speciallösningar genom lagstiftning
              riskerar vi att den svenska modellen försvagas. Vi riskerar också
              diskussioner om avsteg från den arbetsrättsliga lagstiftningen
              inom andra branscher av insatskaraktär.
            </seg>
            <seg n="2f1dc34b">
              Låt inte pendeln slå över så att hela vår framtida personalförsörjning
              och utbildning anpassas till utlandstjänstgöring.
            </seg>
            <seg n="5a00b6bb">
              I dag utgörs cirka en tredjedel av försvarsbudgeten av personalkostnader
              drygt 40 miljarder. Ett yrkesbaserat försvar riskerar att medföra
              betydligt ökade kostnader. Försvarsmaktens personalkostnader riskerar
              att bli systematiskt underkompenserade i den framtida budgetbehandlingen.
              Regeringen har inte visat hur denna kostnadsökning ska finansieras
              och vad som ska bli föremål för nedprioritering.
            </seg>
            <seg n="d27aca91">
              Regeringen ställer inte bara Försvarsmakten utan även riksdagen
              och Sveriges invånare inför fler oklarheter:
            </seg>
            <seg n="a0c15c97">
              Regeringen har misskött lagstiftningsarbetet inom försvarsutskottets
              liksom inom flera andra utskotts beredningsområden. Vi har därför
              med stöd av 4 kap. 11 § riksdagsordningen begärt att utskottet
              ska inhämta ett yttrande från Lagrådet över propositionen. Den
              borgerliga majoriteten i utskottet har med en rösts övervikt vägrat
              att bifalla denna begäran.
            </seg>
            <seg n="d1b02e16">
              Enligt vår mening står det därmed klart att riksdagen ännu inte
              medgivit någon förändring av personalförsörjningssystemet. Regeringens
              agerande under de senaste åren har föregripit riksdagens beslut,
              inkräktat på riksdagens beslutsområden.
            </seg>
            <seg n="3408ad1f">
              Herr talman! Jag välkomnar den anmälan som är inlämnad till KU
              och där det begärs att man granskar om regeringens personalförsörjningssystem
              inom Försvarsmakten ligger inom ramen för vad regeringen kan besluta
              om utan att inhämta riksdagens medgivande.
            </seg>
            <seg n="736e630f">
              När det gäller propositionens skrivningar om Försvarsmaktens
              personalpolitik välkomnas ett bättre omhändertagande av våra återvändande
              soldater.
            </seg>
            <seg n="bb77e9dd">
              Svenskar som förtjänstfullt deltar i utländska missioner ska
              på rätt sätt visas uppskattning för sitt arbete. Regeringens iver
              att förstöra våra gemensamma trygghetssystem bidrar knappast till
              att förbättra situationen för soldater som har varit i internationell
              tjänst. Det handlar om ersättningar vid sjukdom och om en fungerande
              vård, anställningsvillkor och situationen för soldaternas familjer.
              Det är viktigt att Försvarsmakten som myndighet tar hand om dem
              som gjort internationell tjänst. Det är viktigare än att inrätta
              ett nytt medaljsystem.
            </seg>
            <seg n="4870cf5e">
              Låt inte pendeln slå över så att vi förlorar förmågan och kompetensen
              när det gäller våra nationella behov! Även den framtida utbildningen
              måste omfatta nationella behov och svenska förutsättningar som
              grund. Våra soldater och officerare måste ha en gedigen grund
              för att klara kraven på nationell försvarsförmåga.
            </seg>
            <seg n="eedc85eb">
              Jag menar att det svenska försvaret fortsättningsvis måste ha
              subarktisk förmåga, det vill säga att svenska soldater ska kunna
              verka i ett extremt vinterklimat. Norrbotten har unika förutsättningar
              för övning i miljöer med en bristande infrastruktur, ett påfrestande
              klimat och ödemark. Det borde ligga helt i linje med de förutsättningar
              som svenska soldater på internationella uppdrag många gånger möter.
              Det är viktigt att detta med subarktisk förmåga permanentas och
              att direktiven och förutsättningarna för att fortsätta denna utveckling
              är tydliga.
            </seg>
            <seg n="ae8abebd">
              Vi vet att minnet är kort. Men kommer ni ihåg hur det var för
              några månader sedan? Hela Sveriges tågtrafik stod stilla på grund
              av snö och is. Värnpliktiga kallades in för att tina räls och
              växlar.
            </seg>
            <seg n="d5a2c911">
              Herr talman! Vänsterpartiet anser att frågor som rör jämställdhet,
              mångfald och diskriminering inom försvaret är mycket viktiga.
              Det handlar då om såväl värnpliktiga som anställda.
            </seg>
            <seg n="e9d666b0">
              Försvarsutskottet anser att det är mycket viktigt att regeringen
              och dess myndigheter fortsätter att driva arbetet framåt när det
              gäller jämställdhet och mångfald. Det är mycket bra. Men jag vill
              utveckla det resonemang som utskottet för. Jag anser att en ökad
              andel kvinnor till exempel i fredsfrämjande insatser är ett mål
              i sig. För att Sverige ska kunna uppfylla sina åtaganden enligt
              FN:s resolution 1325 om att öka andelen kvinnor i fredsfrämjande
              insatser måste andelen kvinnor öka rejält. Det måste anges i tydliga
              mätbara mål.
            </seg>
            <seg n="c8217074">
              Sverige ska enligt handlingsplanen för genomförandet av FN:s
              resolution verka för att integrera 1325-perspektivet i utvecklingen.
            </seg>
            <seg n="02f91348">
              Vi kan nu krasst konstatera att regeringen kapitalt har misslyckats
              med att uppnå en rimlig fördelning mellan män och kvinnor. Läget
              har obetydligt förändrats under den senaste mandatperioden. Kvinnor
              måste antas redan nu, särskilt med tanke på att vi för framtiden
              vill få in fler kvinnliga officerare och chefer inom försvaret.
            </seg>
            <seg n="a4505d38">
              Den dagliga arbetsmiljön och karriärmöjligheterna måste också
              stimulera kvinnor till att stanna kvar inom Försvarsmakten. Kvinnorna
              måste veta och reellt se att de har samma möjligheter som männen
              att påverka och utveckla det svenska försvaret.
            </seg>
            <seg n="16f1a430">
              Herr talman! Eftersom vi ställer upp på ett värde som icke-diskriminering
              är det angeläget att det svenska försvaret kan bidra till att
              hbt-frågor uppmärksammas i alla relevanta sammanhang på det internationella
              planet.
            </seg>
            <seg n="f8237df1">
              Vår ÖB Sverker Göranson har i en artikel förra veckan tagit upp
              diskussionen om vilka som ska rekryteras till försvaret. Han skriver
              så här:
            </seg>
            <seg n="4c993b96">
              Några av de nyckelord som attraherar dem vi nu söker är: Spänning,
              äventyr, utvecklande, annorlunda unikt, gemenskap och meriterande.
              Som jag ser det kan vi i Försvarsmakten fylla dessa ord mer än
              väl med meningsfullt innehåll.
            </seg>
            <seg n="fd2ab2ff">
              Var finns ord som värdegrund, insats för fred och mänskliga rättigheter,
              skydda civila, skydda från sexuella övergrepp som vapen i konflikter
              en värdegrund som dagens och gårdagens värnpliktiga hade med sig
              i bagaget när de sökte till frivilliga insatser i främmande länder?
              De värdena måste finnas kvar när vi söker och rekryterar personal
              till försvaret.
            </seg>
            <seg n="a1d17ddc">
              Herr talman! Försvarsmakten ska spegla samhället när det gäller
              attityder och sammansättning, och Försvarsmakten är inte vilken
              myndighet som helst. De har långtgående befogenheter. De ska säkra
              vårt land, vår demokrati och våra grundläggande värden. De ska
              skydda människors liv och hälsa. Det är av yttersta vikt att det
              är rätt personer som av svenska folket får detta viktiga förtroende.
            </seg>
            <seg n="b6790ef3">
              Det förslag om att i fred ta bort värnplikten som regeringen
              presenterar i sin proposition bygger på en rad osäkra antaganden
              och oklara förutsättningar, något som Försvarsmakten också har
              påpekat i sitt underlag.
            </seg>
            <seg n="2825e240">
              Fram till dess att ett beslut om pliktsystemets framtid fattats
              ska, menar vi, personalförsörjningen även fortsättningsvis bygga
              på plikten.
            </seg>
            <seg n="bc99ccd9">
              Genom att insatsorganisationens bemanning efter hand bygger på
              frivillighet kan tillgängligheten och användbarheten öka utan
              att personalförsörjningen hotas. Att baserat på regeringens bristande
              och dåligt underbyggda underlag förhastat avskaffa plikten äventyrar
              Försvarsmaktens kvalitet och förankring. Vi menar att en fullständig
              bedömning i frågan kan ske tidigast nästa mandatperiod.
            </seg>
            <seg n="2ed48d71">
              De rödgröna partierna anser att om Sverige ska ändra i pliktlagen
              ska det ske med en bred majoritet för det i Sveriges riksdag.
              En rödgrön regering kommer efter ett år att genomföra en förutsättningslös
              översyn av hela frivilliga personalförsörjningssystemet.
            </seg>
          </u>
          <note n="cf76aa03">
            Med det yrkar jag bifall till reservationerna 1 och 2.
          </note>
          <note n="0a264e5a">
            I detta anförande instämde Michael Hagberg (s).
          </note>
          <note n="905c02e5">
            Anf. 2 GUNILLA WAHLÉN (v):
          </note>
          <note n="b0bb4c39">
            Jag yrkar bifall till reservationerna 1 och 2.
          </note>
          <note type="speaker" n="9af5cf85">
            Anf. 3 PETER RÅDBERG (mp):
          </note>
          <u who="peter_radberg_0a5fb2" xml:id="i-62cfb9f29bd42c69-0" n="404ebd0a">
            <seg n="07682114">
              Herr talman! Riksdagen ska i dag fatta ett beslut som innebär
              att vi ska överge en 109-årig tradition om värnplikt i fredstid.
            </seg>
            <seg n="b9fc216c">
              Det är välkänt att Miljöpartiet sedan länge är förespråkare av
              en reformering av Försvarsmaktens personalförsörjning.
            </seg>
            <seg n="7000db32">
              Tillämpningen av totalförsvarsplikten har sedan början av 1990-talet
              alltmer urholkats. I dag har vi endast ca 7 000 män och kvinnor
              som rycker in till Försvarsmakten ungefär 7 procent av en kull
              på 100 000.
            </seg>
            <seg n="0781493f">
              Med ett pliktsystem finns det rigorösa skyddsvallar för individen
              dels genom en stor acceptans från samhällets sida, dels genom
              att myndigheter ser till att man till exempel får ta ledigt från
              jobbet för att göra militärtjänst.
            </seg>
            <seg n="b7bddf81">
              När vi nu överger plikten och går in i ett system med frivillighet
              innebär det att Försvarsmakten i princip kommer att bli som vilken
              arbetsplats som helst. För den enskilde kommer beslutet om att
              gå in i Försvarsmakten eller inte att bli mer osäkert på grund
              av samhällets förändrade syn på Försvarsmakten genom frivilligheten.
            </seg>
            <seg n="7102d98c">
              Varför ska den enskilda företagaren, eller för delen kommun och
              landsting, ställa upp när en person väljer att göra frivillig
              militärtjänst?
            </seg>
            <seg n="7e2eb2f1">
              Hur har regeringen tacklat denna övergång från plikt till frivillighet?
              Svaret är enkelt: Regeringen lägger ett inte ens halvfärdigt förslag
              på riksdagens bord.
            </seg>
            <seg n="9172273e">
              Lagrådets kritik är omfattande. De har en uppsjö av frågor och
              påpekanden riktade mot regeringens sätt att agera i frågan.
            </seg>
            <seg n="1d4541f9">
              Systemet med frivillighet erbjuder i dag en dagslön på ca 72
              kronor per dag och, för den som är klar med grundutbildningen,
              en lön på i runda tal 17 000 kronor. Hur ska Försvarsmakten med
              dessa löner möta konkurrensen från den övriga arbetsmarknaden
              i en framtid där arbetslösheten sjunker?
            </seg>
            <seg n="dd7319fd">
              Det allvarligaste är dock att regeringen inte har en genomtänkt
              strategi för och helhetsbild över hur man ska gå från plikt till
              frivillighet i alla delar. Vilka blir till exempel de ekonomiska
              konsekvenserna på lång sikt? Denna fråga går inte att besvara
              eftersom regeringen inte lägger fram ett helhetsförslag som vi
              kan ta ställning till. Övergången från plikt till frivillighet
              har tyvärr mycket att önska. Försvarsministern lägger fram ett
              förslag om att sjösätta en ny personalorganisation inom Försvarsmakten
              och säger till dem som ska arbeta i organisationen att den i bästa
              fall kommer att bli klar om två till tre år, och kanske tar det
              ännu längre tid. Under tiden, fram till allt är klart, kommer
              Försvarsmakten att tvingas hanka sig fram.
            </seg>
            <seg n="14dd9bcc">
              Detta kommer att bli en mycket stor utmaning för Försvarsmakten,
              där ett misslyckande kan påverka reformen under lång tid. Det
              är som att bygga en båt, skicka ut den på havet och säga till
              sjömännen: Vi hann inte bli klara med bygget, men vi ska försöka
              få ordning på båten medan vi är ute och seglar. Jag tror nog att
              en och annan sjöman tänker det värsta. Kommer vi att hinna bygga
              klart båten innan stormarna kommer, eller kommer stormen att ta
              med sig båten och besättningen till botten?
            </seg>
            <seg n="3c18b4ab">
              Försvarsmakten kommer från den 1 juli att överleva endast om
              den kan rekrytera kompetent personal till sin organisation och
              få samhällets acceptans för verksamheten. Risken är påtaglig att
              de tänkta soldaterna känner som sjömännen ute på havet kommer
              man att få komma tillbaka till sitt arbete när man är klar med
              tjänstgöringen inom Försvarsmakten, eller blir man arbetslös?
              En sådan organisation är till viss del sönderskjuten redan innan
              den sätts i sjön. Det blir ingen bra start för en försvarsmakt
              som behöver allt stöd den kan få för att göra ett bra och viktigt
              arbete.
            </seg>
            <seg n="cd29fe5b">
              Herr talman! Både Försvarsmakten och regeringen har sagt att
              Försvarsmakten behöver stöd från hela samhället om man ska lyckas
              med utmaningen att gå från plikt till frivillighet. Jag delar
              denna uppfattning. Men om hela samhället ska ställa upp, som försvarsministern
              önskar, får man se till att de förslag som läggs fram på riksdagens
              bord innehåller inslag som samhället kan ställa upp på.
            </seg>
            <seg n="11ac2cac">
              Den största utmaningen för Försvarsmakten blir att attrahera
              de personer som kommer att vara tidvis tjänstgörande inom Försvarsmakten.
              De soldater som finns under kontraktstiden kommer i huvudsak att
              tillbringa sin tid på den civila arbetsmarknaden, och där kommer
              samspelet mellan Försvarsmaktens krav och de civila arbetsgivarna
              att vara centralt. Hur regeringen ska lösa denna centrala fråga
              lyser också med sin frånvaro i propositionen.
            </seg>
            <seg n="092d2bce">
              En person som funderar på att skriva på ett kontrakt för en tidvis
              tjänstgöring måste därför dels vara beredd att ta en diskussion
              med sin arbetsgivare, dels uppfatta det Försvarsmakten kan erbjuda
              som tillräckligt lockande för att kompensera andra problem. Regeringen
              kommer inte med några förslag på detta område som jag anser är
              centralt för om en individ ska ta steget in i försvaret eller
              inte. Ska det lyckas måste det till en lagstiftning eller för
              den delen arbetsrättsliga avtal för att stärka detta. Inget av
              detta har regeringen lagt fram som förslag på riksdagens bord.
            </seg>
            <seg n="865b2e6e">
              Erfarenheterna från andra reformer som ger en arbetstagare rätt
              att vara tjänstledig från sin arbetsplats visar att just attityden
              och en vilja att lösa problemen är helt avgörande. Det är inte
              ovanligt att arbetssökande kvinnor som är gravida eller som planerar
              att skaffa barn inte anställs därför att en arbetsgivare inte
              vill ta problemet med föräldraledigheten. Män och kvinnor som
              skriver på ett kontrakt med Försvarsmakten skulle kunna hamna
              i samma situation, nämligen att arbetsgivaren inte är intresserad
              av att ge tjänstledigt eller att personen i fråga inte får komma
              tillbaka till arbetet efter slutförd tjänstgöring inom Försvarsmakten.
            </seg>
            <seg n="dbef4391">
              Det centrala misstag regeringen har gjort är att ta bort värnpliktssystemet
              innan ny lagstiftning finns på plats inom berörda områden. Försvarsmakten
              kommer att stå på två ben samtidigt. Försvarsmakten måste å ena
              sidan ut på den öppna marknaden och konkurrera med andra aktörer
              om att locka ungdomar till sin verksamhet. Å andra sidan kan Försvarsmakten
              aldrig betraktas som vilket företag som helst, eftersom Försvarsmaktens
              affärsidé ytterst bestäms av riksdagen. För att Försvarsmakten
              ska lyckas fullt ut måste det finnas ett tydligt stöd från riksdagen
              samtidigt som attityden från samhället formas på ett sätt som
              gör att denna personalförsörjningsreform inte skjuts i sank.
            </seg>
            <seg n="4308d91c">
              Herr talman! Riksdagen kommer inte att ge Försvarsmakten det
              stöd och den uppbackning de så väl hade behövt. Därför är det
              nödvändigt att vi tittar över utfallet av personalförsörjningen
              efter ett år. Jag yrkar bifall till reservationerna 1 och 2.
            </seg>
          </u>
          <note type="speaker" n="8d121c43">
            Anf. 4 KARIN ENSTRÖM (m):
          </note>
          <u who="karin_enstrom_323b24" xml:id="i-75fb96d8dbbc7e54-0" n="fb93f8f9">
            <seg n="e8db25e4">
              Herr talman! Vi tar nu ytterligare steg för att förverkliga den
              inriktning för försvaret som riksdagen fattade beslut om för snart
              ett år sedan.
            </seg>
            <seg n="aad51e59">
              Detta betänkande behandlar två huvuddelar i personalförsörjningen,
              nämligen en förändring av pliktlagen och en sammanhållen politik
              för veteransoldatfrågor. Vänsteroppositionen yrkar avslag på alltihop.
              Men hur kan man vara emot ett effektivare personalförsörjningssystem
              eller bättre villkor för dem som tjänstgör i fredsfrämjande insatser
              utomlands? Det är för mig obegripligt, och dagens inledande debattörer
              har i detta avseende inte gjort ställningstagandet klarare.
            </seg>
            <seg n="ecf1baab">
              Varför måste vi då göra förändringar? Jag tror att vi måste börja
              med detta; det har inte berörts i dag. Varför måste plikten förändras?
              Jo, för att kunna få det användbara och flexibla försvar vi har
              beslutat om här i riksdagen måste vi förändra personalförsörjningen.
              Vi inser var och en och det skriver också utskottet i sitt betänkande
              att det är någonting man har efterlyst under flera år. Det gamla
              värnpliktssystemet har tjänat ut sin roll.
            </seg>
            <seg n="99172977">
              De senaste åren är det bara ett fåtal som har gjort värnplikten,
              och systemet har varit ineffektivt. De få som har utbildats har
              bara krigsplacerats under två till tre år, och det är endast 30
              procent som har sökt vidare till internationell tjänst. Vi har
              inte kunnat använda de värnpliktiga eftersom beslut om att använda
              värnpliktig personal kräver beslut om mobilisering.
            </seg>
            <seg n="c5476cd3">
              Det har därför byggts upp två parallella organisationer för att
              lösa försvarets huvuduppgifter: en för försvaret av Sverige och
              en för insatser utomlands, alltså utlandsstyrkan. Försvarsmakten
              har varje halvår tvingats rekrytera en helt ny omgång soldater
              till utlandsstyrkan i till exempel Afghanistan eller Kosovo. Detta
              är, som var och en förstår, ett stort resursslöseri. De soldater
              och förband som har tjänstgjort tillsammans i en insats är nämligen
              när de kommer hem bland de mest kompetenta vi någonsin har haft.
              Denna kompetens har dock inte tagits till vara, utan förbanden
              har splittrats, och sedan har rekrytering inför nästa halvår börjat
              om från början.
            </seg>
            <seg n="df620084">
              Ett annat problem med den gamla organisationen är att beredskapen
              har varit för dålig och för låg. Endast en tredjedel av insatsorganisationen,
              ca 11 000 man, har varit tillgängliga för insats inom ett år.
              Detta duger inte i dagens konfliktmiljö där förmågan att snabbt
              vara på plats är en av de allra viktigaste faktorerna.
            </seg>
            <seg n="6dea08b3">
              I det nya försvar vi redan har fattat beslut om i riksdagen och
              som är byggt på frivillighet får vi en sammanhållen insatsorganisation
              som är mer effektiv. Genom att vi behåller den upparbetade kompetensen
              under tid samma förband som används för försvaret av Sverige i
              Sverige används i internationella insatser får vi också en högre
              beredskap. Hela insatsorganisationen på 50 000 man är inte bara
              beredda inom ett år, utan de är beredda inom dagar och veckor.
              Det är så här vi bygger upp vår försvarsförmåga, och det har oppositionen
              inte nämnt ett ord om i dag.
            </seg>
            <seg n="30649f43">
              Hur blir det då för den som vill tjänstgöra i försvaret? Jo,
              man söker dit på samma villkor oavsett om man är tjej eller kille.
              Man får prova på i tre månader och får då en grundläggande militär
              utbildning. Samma sak gäller för att engagera sig inom hemvärnet
              en tre månader lång utbildning med samma utbildningsinnehåll.
              Under denna grundläggande utbildning är man rekryt. Det innebär
              att man inte är värnpliktig, och man är inte heller anställd.
              Eftersom man befinner sig i lite av en mellanposition är det av
              största vikt att medinflytande, insyn och granskning av rekrytutbildningen
              fungerar.
            </seg>
            <seg n="b33de6db">
              Efter den avklarade grundutbildningen kan man söka anställning,
              antingen som helhetsanställd eller som kontrakterad. Man kan även
              fortsätta inom hemvärnet. De första månaderna som anställd i Försvarsmakten
              ägnas åt befattningsutbildning, vilket i stort motsvarar dagens
              längre värnpliktsutbildning.
            </seg>
            <seg n="b29711eb">
              Herr talman! Min övertygelse är att de fördelar vi får med frivilligheten
              löser många av de problem vi har haft fram till i dag. Vi får
              högre effektivitet, högre beredskap och bättre kompetens hos personalen.
              Det kommer att stärka hela försvaret och försvarsförmågan.
            </seg>
            <seg n="94ef412a">
              Om den här modellen för personalförsörjning har vi haft en bred
              samsyn. Fem av sju partier, alltså även Miljöpartiet, var överens
              om detta i Pliktutredningen. Min partikollega Rolf K Nilsson kommer
              att utveckla detta vidare i sitt anförande.
            </seg>
            <seg n="7cf141aa">
              Jag övergår nu till den andra mycket viktiga delen av detta betänkande,
              och det handlar om veteransoldatpolitik.
            </seg>
            <seg n="f6a24cb9">
              Sverige har haft personal i internationella fredsfrämjande insatser
              under mer än 50 år. Lite beroende på hur man räknar är det någonstans
              mellan 50 000 och 100 000 befattningar som har tjänstgjort under
              längre eller kortare tid. Trots detta har det fram till nu inte
              funnits någon sammanhållen politik för hur stödet inför, under
              och efter insats ska vara utformat. Att vi nu får en sammanhållen
              veteransoldatpolitik värd namnet är i första hand en rättighetsfråga.
              Har man tjänstgjort i internationella insatser och i många fall
              riskerat livet ska man givetvis ha rätt till bra uppföljning och
              ett fullgott stöd från hela samhället. Det är staten, regeringen,
              riksdagen och Försvarsmakten skyldiga Sveriges veteraner.
            </seg>
            <seg n="161233b7">
              Det som nu föreslås utgår från en helhetssyn som inkluderar allt
              från rekrytering av personalen, utbildning och förberedelser inför
              insatsen, stöd och åtgärder under insatsen och omhändertagande
              samt stöd och eventuell rehabilitering efter insatser. Också stödet
              till de anhöriga, särskilt barnen, utgör en viktig del i denna
              helhetssyn.
            </seg>
            <seg n="e3c0c3cc">
              Propositionens förslag tar sikte på ett antal nyckelområden:
              information, kontakt och uppföljning. Informationen före en insats
              måste bli ännu bättre. Det är viktigt både för den som ska tjänstgöra
              och för de anhöriga så att man fattar rätt beslut, att man förstår
              vad man ger sig in på och vilka konsekvenser som kan följa. Det
              kan gälla information om själva insatsen men självklart också
              om de villkor, regler och ersättningar som gäller under tiden
              och också hur stödet ser ut efteråt. I informationsuppdraget ingår
              också att Försvarsmakten satsar mer på information om syftet med
              internationella insatser för att öka förståelsen hos allmänheten.
            </seg>
            <seg n="6e2f76f6">
              För att ytterligare höja både status och samhällets kunskaper
              om verksamheten föreslås instiftande av nya medaljer för dem som
              deltagit i internationella insatser. Det ska uppföras ett officiellt
              minnesmonument för att hedra alla dem som tjänstgjort utomlands
              och för att påminna allmänheten om betydelsen av den här insatsen.
              Det kommer också att inrättas en årlig officiell fredssoldatsdag
              med förslag på den 29 maj som är den internationella fredssoldatens
              dag.
            </seg>
            <seg n="8c7ad1c8">
              De anhöriga till den som är ute på en insats utgör ett otroligt
              viktigt stöd för den enskilde soldaten. Här kommer möjligheten
              till kontakt, som är den andra fokuspunkten som jag tog upp, att
              utvecklas. Försvarsmakten kommer också att få ansvar för att organisationer
              till stöd för de anhöriga ska kunna få ekonomiskt bistånd för
              att kunna driva sin verksamhet.
            </seg>
            <seg n="3c4a593f">
              Så har vi uppföljningen, herr talman. Försvarsmakten får nu ett
              lagstadgat livstidsansvar för att stödja dem som tjänstgjort utomlands.
              Det här är viktigt eftersom psykiska och fysiska skador i vissa
              fall antingen kan dröja kvar under resten av livet eller uppkomma
              flera år efter avslutad insats. Det kan alltså vara sådant som
              inte visar sig omedelbart när man kommer hem, kanske inte heller
              efter ett eller två år utan efter betydligt längre tid.
            </seg>
            <seg n="2401bbce">
              Då är det viktigt att man kan räkna med stöd. Uppföljningen av
              dem som har avslutat en insats ska också bedrivas mer aktivt och
              innefatta personlig kontakt. Försvarsmakten ska också kunna erbjuda
              handledning i kontakten med olika myndigheter som man behöver
              ha kontakt med vid en eventuell skada.
            </seg>
            <seg n="b6d2e58c">
              Herr talman! När vi i riksdagen fattar beslut om att sända svensk
              trupp utomlands är det ett av de svåraste och mest ansvarsfulla
              beslut vi fattar. Det får inte råda någon som helst tvekan om
              att vi stöder dessa kvinnor och män fullt ut. Vi bygger nu ett
              system som håller hela vägen inför, under och efter insatsen,
              oavsett om man gör det här en enda gång i livet eller återkommande
              som officer eller anställd eller kontrakterad soldat.
            </seg>
            <seg n="095d69b7">
              För socialdemokrater, vänsterpartister och miljöpartister är
              tydligen inte dessa förslag någonting värda, eftersom man yrkar
              avslag på alla förslag. Det skulle jag vilja ha ett svar på.
            </seg>
          </u>
          <note n="94307ec8">
            Herr talman! Jag yrkar bifall till utskottets förslag och avslag
            på samtliga reservationer.
          </note>
          <note type="speaker" n="b7585ddd">
            Anf. 5 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-0" n="463c8715">
            <seg n="2b145dab">
              Herr talman! Nu har vi hört den första av de moderater som ska
              komma upp i den här debatten. Det är trevligt; då kan det bli
              många repliker.
            </seg>
            <seg n="c0af39cc">
              Men inte en enda sekund nämnde Karin Enström någonting av den
              kritik som regeringen ändå har fått för den här propositionen.
              Det är egentligen det vi riktar in oss på att ni lägger fram ett
              förslag som inte håller ända ut. Det kan göra det, men vi vet
              ju inte detta. Det är denna osäkerhetsfaktor som kan leda till
              att Försvarsmakten från början kommer in på ett felaktigt sätt
              i det frivilliga systemet. Vi vill också se över värnpliktssystemet
              såsom det ser ut i dag. Vi är oroade över att man kanske till
              och med går rakt in i en fälla, och det är det som är vår kritik.
            </seg>
            <seg n="1db31590">
              Vi tycker att en del av veteranpolitiken är bra, men där ser
              vi ju att det finns ordning och reda. Ordning och reda var det
              jag började mitt anförande med. Tycker Karin Enström att det är
              ordning och reda att lägga fram ett förslag samtidigt som det
              pågår en utredning som ska vara klar i december 2011 för att genomföras
              2012?
            </seg>
          </u>
          <note type="speaker" n="dedfbb41">
            Anf. 6 KARIN ENSTRÖM (m) replik:
          </note>
          <u who="karin_enstrom_323b24" xml:id="i-75fb96d8dbbc7e54-1" n="fb93f8f9">
            <seg n="3818b4b7">
              Herr talman! Jag visste att Peter Jonsson skulle begära replik,
              så jag tänkte att jag kunde spara det som handlar om kritiken
              till dess.
            </seg>
            <seg n="4d401165">
              Jag vill börja med argumentet kring ordning och reda: Är det
              något vi nu har fått i försvarspolitiken och i försvarets ekonomi
              är det ordning och reda till skillnad från tidigare.
            </seg>
            <seg n="bbdacdf1">
              Vi har varit överens om att vi behöver en annan modell för personalförsörjning
              i insatsorganisationen. Det har också Socialdemokraterna sagt
              ja till. Vi har utrett frågan grundligt i Pliktutredningen, där
              Peter Jonsson satt med. Det pågår nu en utredning som ska vara
              klar till hösten. Man kan alltid välja olika modeller för att
              genomföra saker och ting, men om den tyngsta kritik som har framförts
              handlar om exakt vilka villkor som ska gälla och vad man ska betala
              till a-kassan eller till fackföreningen tycker jag att det är
              något som faktiskt fackförbunden skulle kunna lösa om viljan finns.
            </seg>
            <seg n="3a6e46ac">
              Den kritik från Lagrådet som Socialdemokraterna tar upp handlar
              inte om någon kritik i sak över huvud taget, utan det är höga
              överdrifter.
            </seg>
            <seg n="53f4fe0d">
              Jag undrar snarare hur den här ordningen och redan skulle kunna
              uppfyllas med er politik. Det ska ju sparas 2 miljarder på ett
              år, och gör man inga förändringar i personalförsörjningssystemet
              kommer försvaret att ligga under med ytterligare 2 miljarder kronor
              per år. Det skulle jag vilja ha svar på.
            </seg>
          </u>
          <note type="speaker" n="52811310">
            Anf. 7 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-1" n="463c8715">
            <seg n="66244443">
              Herr talman! Jag lyssnade och väntade på att jag på något sätt
              skulle få svar på min fråga om exempelvis Lagrådets kritik.
            </seg>
            <seg n="700dc32e">
              Pliktutredningen hade bara ansvar för de tre första månaderna,
              alltså den grundläggande soldatutbildningen. Det vi pekar på är
              den anställningsform som sedan kommer att vara för de kontraktsanställda
              eller de tillsvidareanställda. Vilken lön ska de ha? Är det 17
              000 kronor i månaden? Det kommer inte att räcka långt. Jag tror
              att det kommer att landa på mellan 25 000 och 30 000 kronor i
              månaden om man ska kunna konkurrera på den öppna arbetsmarknaden.
            </seg>
            <seg n="293e71dc">
              Som jag också sade i mitt anförande kan man naturligtvis slå
              sig för bröstet nu och säga att vi klarar det här och 85 procent
              av dem som gör värnplikten söker in. Men det beror ju på att vi
              har en massarbetslöshet och en näringspolitik som inte har fungerat
              under fyra år. Då klamrar man sig fast vid detta för att ha förutsättningar
              att få i alla fall någon form av ersättning. Men det kommer inte
              att räcka långsiktigt. Så jag vill fortfarande ha ett svar på
              Lagrådets kritik när det gäller att man fattar beslut i dag om
              ett system som man genomför och som ska gälla för flera tusen
              personer och inte vet vilka avtal och förordningar som kommer
              att gälla. Tycker Karin Enström att det är ordning och reda när
              man stiftar en sådan lag?
            </seg>
          </u>
          <note type="speaker" n="e68b4a47">
            Anf. 8 KARIN ENSTRÖM (m) replik:
          </note>
          <u who="karin_enstrom_323b24" xml:id="i-75fb96d8dbbc7e54-2" n="fb93f8f9">
            <seg n="569eb0ad">
              Herr talman! Ja, jag tror att det kommer att bli ordning och
              reda. Hur plikten ska tillämpas och inte tillämpas är solklart
              i förslaget. Det som fortfarande återstår är detaljutformningen.
              Det går redan med dagens lagstiftning att anställa soldater, och
              det kommer Försvarsmakten att göra redan i år eftersom ekonomin
              tillåter det.
            </seg>
            <seg n="9c279650">
              Det här är ett system som finns i de flesta andra länder. De
              flesta av våra europeiska grannar har ett system som bygger på
              att man frivilligt söker sig till Försvarsmakten. Det är Försvarsmakten
              som måste attrahera och rekrytera lämplig personal. Sedan gäller
              det att hitta de perfekta formerna för det här. Och vi har en
              arbetsmarknad som via arbetsmarknadens parter ofta kan lösa de
              flesta problem som uppkommer. Skulle det visa sig att man avtalsvägen
              inte kan lösa dem får vi gå in med lagstiftning. Men det är extremt
              långsökt att, herr talman, som Peter Jonsson sade i sitt inledningsanförande,
              det här skulle vara ett sätt att smygvägen förändra LAS. Då finns
              det nog andra vägar som är betydligt enklare än att börja med
              en reformering av Försvarsmaktens personalsystem.
            </seg>
            <seg n="51801496">
              Jag tycker att vi ska se det här som en möjlighet för Försvarsmakten
              att verkligen visa att man har bra verksamhet och kan attrahera
              duktiga unga kvinnor och män, som ska kunna tjänstgöra på heltid
              eller tidvis och göra en insats för Sverige och för den internationella
              freden.
            </seg>
          </u>
          <note type="speaker" n="f267e9a4">
            Anf. 9 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-1" n="404ebd0a">
            <seg n="40450ff8">
              Herr talman! Karin Enström målar upp en ganska ljus bild i talarstolen
              av den perfekta Försvarsmakten, men hon nämner inte med ett enda
              ord de ekonomiska problemen. Ni lägger fram ett förslag som inte
              är heltäckande, och det är egentligen min kritik.
            </seg>
            <seg n="f00cecf9">
              Lagrådet har en hel del kritik som du inte heller nämner i ditt
              anförande hur ni ska bemöta eller har bemött. Men det värsta är,
              tycker jag, att ni lägger fram ett förslag på riksdagens bord
              om ny personalförsörjning som lämnar så många frågor vid sidan
              och som ni låter Försvarsmakten lösa under de kommande två tre
              åren. Detta är inte sjyst mot en försvarsmakt som behöver allt
              det stöd den kan få.
            </seg>
            <seg n="52b94916">
              Varför, Karin Enström, lägger ni fram ett halvdant förslag till
              riksdagen?
            </seg>
          </u>
          <note type="speaker" n="eeca90c6">
            Anf. 10 KARIN ENSTRÖM (m) replik:
          </note>
          <u who="karin_enstrom_323b24" xml:id="i-75fb96d8dbbc7e54-3" n="fb93f8f9">
            <seg n="ced8c396">
              Herr talman! Om Peter Rådberg verkligen tycker att Försvarsmakten
              behöver allt stöd den kan få kanske man inte ska börja med att
              spara 2 miljarder per år eller gå ifrån det som man egentligen
              tycker, att det här är ett bra förslag, att så här ska vi göra,
              att vi inte ska tillämpa plikten om inte försvarsberedskapen så
              kräver. Men det är mycket som offras på oppositionens altare när
              valet börjar närmar sig, så i stället har ni kokat ihop en kompromiss
              om att det ska göras en översyn som om allt skulle vara så mycket
              klarare om ett år.
            </seg>
            <seg n="da5a6917">
              När det gäller kritiken från Lagrådet som fördes fram på den
              remiss som gick till Lagrådet har den följts upp i propositionen.
              Kritiken gäller den remissen, och det är få propositioner som
              så noga följt upp Lagrådets kritik. Det enda som kvarstår är kritiken
              kring en skrivelse om en förordning, att det skulle ha underlättat
              och vore bra om den hade funnits att läsa. Det stämmer alltså
              inte. Regeringen har gjort förändringar. Propositionen har följt
              Lagrådets kritik.
            </seg>
            <seg n="daf23f28">
              Åter till ekonomin. Ja, Försvarsmakten har gjort beräkningar.
              Det är på Försvarsmaktens beräkningar vi stöder oss i vårt förslag.
              Självklart finns det osäkerheter, och det finns det alltid, men
              jag tror inte att osäkerheten blir mindre om man samtidigt ska
              spara 2 miljarder kronor per år. Men det kanske Peter Rådberg
              kan förklara i sitt nästa inlägg.
            </seg>
          </u>
          <note type="speaker" n="f267bea8">
            Anf. 11 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-2" n="404ebd0a">
            <seg n="3827501a">
              Herr talman! Ja, Karin Enström, jag kan förklara det. De 2 miljarderna
              är fullt finansierade i vårt förslag. Det är naturligtvis så att
              ett politiskt parti inte lägger fram ett förslag som är underfinansierat,
              utan vi har naturligtvis hämtat hem de pengarna.
            </seg>
            <seg n="af632c30">
              Det är intressant, herr talman, att när man ställer en fråga
              till Karin Enström och Moderaterna om deras förslag till ny personalförsörjning
              får man två tre frågor tillbaka själv om en sak som inte har med
              ärendet att göra, nämligen om budgeten på 2 miljarder. Det visar
              lite grann på att det nog är rätt svårt för regeringspartierna
              att förklara detta.
            </seg>
            <seg n="334bf211">
              Du svarade inte fullt ut på den konkreta frågan, nämligen varför
              ni lägger fram ett förslag som inte är heltäckande. På den punkten
              tycker jag åtminstone att du kunde säga att vi är överens.
            </seg>
            <seg n="57da6664">
              Sedan kommer nästa fråga, nämligen: Hur ska ni lösa de ekonomiska
              problemen som Försvarsmakten nu får ta tag i? Det är nämligen
              så att alla förståsigpåare som diskuterar och debatterar den här
              frågan inser att nu får Försvarsmakten lappa och laga under ganska
              lång tid. Vad ni gör nu är att ni sätter ett personalförsörjningssystem
              i sjön ja, det gör ni men det finns ju ett antal frågor till som
              hör ihop med det, och Peter Jonsson har tagit upp några av dem.
              Men vi får inget svar på dem.
            </seg>
            <seg n="5fbe6ddd">
              Om man lägger fram ett så omfattande förslag på riksdagens bord
              måste vi som politiker få en helhetsuppfattning om vad det gäller,
              alltifrån ekonomi till förnyad personalförsörjning och så vidare,
              och det ger inte regeringen. Det är väl helt uppenbart för alla
              som läser detta att ni inte kommer med ett heltäckande förslag,
              och det är det som vår kritik bygger på. Vi får tyvärr inget svar
              på hur ni ska lösa detta.
            </seg>
          </u>
          <note type="speaker" n="9330cb91">
            Anf. 12 KARIN ENSTRÖM (m) replik:
          </note>
          <u who="karin_enstrom_323b24" xml:id="i-75fb96d8dbbc7e54-4" n="fb93f8f9">
            <seg n="f4c6c3f9">
              Herr talman! Hur ska Peter Rådberg ha det? Er budget har tydligen
              ingenting med det här att göra, men vår budget har det. Jag kan
              vara med på det. Om vi inte gör några förändringar nu utan fortsätter
              som vi har gjort, kommer det att kosta minst 2 miljarder kronor
              mer per år. Om vi då ska spara 2 miljarder också blir det verkligen
              en oviss framtid.
            </seg>
            <seg n="a6a81e1b">
              Vi måste ju lita på de beräkningar som Försvarsmakten gör, att
              det kommer att kosta si och så mycket. Vi kan fylla upp det med
              de planer som finns inför de närmaste åren. Sedan är det klart
              att det finns osäkerheter, som det gör i alla verksamheter. Men
              osäkerheten handlar inte om huruvida vi ska ha plikten kvar eller
              inte. Det finns detaljer kvar i utformningen av ett kontraktssystem
              med tidvis tjänstgörande personal, men målbilden är helt klar.
              Ni har över huvud taget inte kunnat belysa om vi ska ha någon
              försvarsförmåga och hur den i så fall ska upprättas. Ni säger
              bara nej, nej, nej till allting och vill spara pengar och ändå
              framstå som något slags systembevarare. Det går inte ihop.
            </seg>
            <seg n="d8040827">
              Ni har inte heller med ett ord berört de förslag som vi lägger
              fram om veteransoldatpolitiken. Man kan fråga sig om det är för
              att de är dåliga eller för att ni inte är så intresserade.
            </seg>
          </u>
          <note n="e07042b1" type="speaker">
            Anf. 13 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-0" n="4cf55e37">
            <seg n="4062f868"/>
            <seg n="a83be5b9">
              Herr talman! När det gäller att bringa klarhet, ordning och reda,
              Karin Enström, skulle jag vilja diskutera en sak som inte har
              diskuterats så mycket i debatten som har varit om personalförsörjningen.
              Det gäller den grundläggande utbildningen som Karin Enström benämnde
              som prova-på- eller rekrytutbildning, som ska vara på frivillig
              grund och i tre fyra månader. Varför behåller ni den utbildningen?
              Den är ju så att säga en förkortad värnplikt, fast man tas in
              på frivillig grund. Vi från den rödgröna sidan säger också ja
              till en förkortad värnplikt. Men ska man rekrytera till den grundläggande
              utbildningen och vad är den grundläggande utbildningen till för?
              Varför kan man inte direkt rekryteras till en soldat- och befattningsutbildning
              och en kontraktsanställning efter utbildningen? Varför ska man
              gå omvägen via den här utbildningen?
            </seg>
          </u>
          <note type="speaker" n="89a120bc">
            Anf. 14 KARIN ENSTRÖM (m) replik:
          </note>
          <u who="karin_enstrom_323b24" xml:id="i-75fb96d8dbbc7e54-5" n="fb93f8f9">
            <seg n="48980e26">
              Herr talman! Inte minst Pliktutredningen men också internationella
              jämförelser visar att det är bra att ha en grundläggande, ganska
              kort utbildning för att lära sig grunderna men också få en förståelse
              för vad det här egentligen handlar om. Att från dag ett skriva
              på och förbinda sig att göra någonting tror jag inte är någon
              bra idé. Under dessa tre månader lär man sig grunderna och att
              ta hand om sig själv som soldat. Det är en chans för individen
              som söker sig till detta men också för Försvarsmakten, arbetsgivaren,
              att se om man lever upp till kraven och håller måttet. Det ger
              också en chans att fundera på om man vill bli heltidsanställd,
              tidvis tjänstgörande eller hemvärnssoldat. Tre månader är lagom
              tid att hinna bestämma sig för vad man vill göra. Det är också
              ett sätt för arbetsgivaren att se om man vill ha vidare kontakt
              och om personen ska anställas på längre tid eller som tidvis tjänstgörande.
            </seg>
            <seg n="c3a7aa4f">
              Internationella jämförelser visar att detta är ett bra sätt.
              Det är ganska få som från dag ett, utan att känna till något om
              verksamheten, skulle söka anställning eller skriva på i en verksamhet
              som är så speciell som Försvarsmakten.
            </seg>
            <seg n="95d6fab2">
              Hur ska Vänsterpartiet få saker och ting att gå ihop? Har ni
              något alternativ till detta eller gömmer ni er bakom att allt
              ska utredas? Är det inte så att ni vill ha kvar värnplikten och
              att betydligt fler ska göra den? Hur ska det i så fall gå ihop
              ekonomiskt med de besparingar som ni föreslår? Hur ska det gå
              ihop kvalitets- och kompetensmässigt?
            </seg>
          </u>
          <note n="5a446eaa" type="speaker">
            Anf. 15 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-1" n="4cf55e37">
            <seg n="4062f868"/>
            <seg n="55aa15b5">
              Herr talman! Ska den här prova-på- eller rekrytutbildningen vara
              avlönad eller ska man gå på studielån? Hur ska det finansieras?
            </seg>
            <seg n="01ad9f07">
              Vad är det som gör att man måste ha en tremånaders prova-på-utbildning?
              Som jag ser det är det Försvarsmakten som ska pröva dem som eventuellt
              ska söka senare. Eller går det att söka direkt till befattningsutbildningen
              utan att ha gått prova-på-utbildningen? Det handlar också om att
              man ska söka frivilligt till detta.
            </seg>
            <seg n="7b4676b6">
              Vi vill ha en grundläggande utbildning som ska omfatta en ganska
              stor del av befolkningen. Det är 7 0008 000 ungdomar som ska gå
              en motsvarande värnpliktsutbildning och mönstra. Efter den kan
              man söka anställning eller utbildning inom försvaret eller hemvärnet.
            </seg>
            <seg n="7abe743b">
              Varför måste man ha denna tremånadersutbildning? Varför kan man
              inte söka direkt? Varför ska det vara frivilligt? Då kan man lika
              gärna ha en mönstring till det för att man mönstrar in till försvaret
              för att få en prova-på-utbildning.
            </seg>
          </u>
          <note type="speaker" n="9a905919">
            Anf. 16 KARIN ENSTRÖM (m) replik:
          </note>
          <u who="karin_enstrom_323b24" xml:id="i-75fb96d8dbbc7e54-6" n="fb93f8f9">
            <seg n="a1c664f3">
              Herr talman! Läser Gunilla Wahlén på i propositionen framgår
              det tydligt hur den tre månader långa utbildningen ska vara utformad
              och vilka villkor som ska gälla. Det är i hög grad detsamma som
              gäller för dagens värnpliktiga med dagersättning, medinflytande
              och insyn. Skillnaden är att man söker sig dit frivilligt och
              att det inte bara är Försvarsmakten som prövar utan att man som
              individ får en chans att få en grundläggande utbildning och bilda
              sig en uppfattning. Det är en svår och riskfylld sysselsättning
              att vara anställd i Försvarsmakten, och på detta sätt får man
              en bra bild av vad det kan innebära att fortsätta antingen på
              heltid eller på deltid.
            </seg>
            <seg n="19d904f8">
              Vänsterpartiet talar om en ganska stor del av befolkningen, 7
              0008 000 i varje årskull. Förra året hade vi årskullar på 130
              000140 000 18-åringar. För mig är 7 0008 000 en liten del av årskullen.
              Det är ungefär lika många som de 4 0005 000 av årskullen som vi
              tror att vi ska kunna rekrytera frivilligt.
            </seg>
            <seg n="fb472233">
              Varför ska man då lägga in pliktinstrumentet? Plikt är en ganska
              stor inskränkning. En av finesserna med detta är ett vi inte använder
              pliktinstrumentet om det inte behövs, om försvarsberedskapen inte
              så kräver. Denna poäng har dock helt klart gått Vänsterpartiet
              förbi.
            </seg>
          </u>
          <note type="speaker" n="06f687b7">
            Anf. 17 STAFFAN DANIELSSON (c):
          </note>
          <u who="staffan_danielsson_d9e83c" xml:id="i-0ec52caa0dbb757c-0" n="b89ac8dc">
            <seg n="96bc0eef">
              Herr talman! Karin Enström har väl redovisat utskottsmajoritetens
              syn, och Allan Widman och Else-Marie Lindgren kommer senare att
              göra detsamma. Jag går därför pang på rödbetan och på de tre oppositionspartiernas
              högljudda kritik av den viktiga fråga som vi i riksdagen ska diskutera
              och besluta om i dag, nämligen hur vårt reformerade svenska försvar
              ska försörjas med kunniga och engagerade soldater och officerare.
            </seg>
            <seg n="fe4b7a6f">
              Det är ingen hejd på hur regeringen påstås ha misskött den här
              frågans beredning, menar vänsterpartierna, trots att Försvarsberedningen
              med alla riksdagspartier redan 2007 fick i uppdrag att analysera
              bland annat denna fråga och trots att Pliktutredningen med alla
              partier i två betänkanden lagt fram sina förslag.
            </seg>
            <seg n="4aba1df5">
              Försvarsberedningen nådde en bred samsyn, fast det inte låter
              så nu, om att soldater och officerare bör rekryteras på frivillig
              grund, att andelen kontrakterade deltidssoldater skulle dominera
              i armén och att de internationella fredsinsatserna liksom det
              nordiska försvarssamarbetet skulle öka.
            </seg>
            <seg n="3547ed5f">
              Oppositionen menar i dag också att det måste finnas en bred blocköverskridande
              majoritet bakom det personalförsörjningssystem som bör gälla i
              framtiden och visst är det bra.
            </seg>
            <seg n="f35fd326">
              Men vad vill då de rödgröna? Vi vet ju att man i dag har helt
              olika uppfattning i själva grundfrågan. Ska en aktiv värnplikt
              i en liten och försiktigt tassande tremånadersform vara kvar eller
              ska rekrytering och anställning/kontraktering ske på frivillig
              grund?
            </seg>
            <seg n="68b8e327">
              Ja, vad oppositionen vill får vi inte veta i dag, bara att man
              är emot. Som vanligt när oppositionen är osams vill man begrava
              frågan i en ny förutsättningslös utredning. Observera ordet förutsättningslös.
              Någon som helst riktning för den eventuella nya utredningen anges
              inte eftersom de tre partierna inte är överens. Jag skulle inte
              kalla detta agerande för regeringsdugligt utan snarare för regeringsodugligt,
              om ni ursäktar.
            </seg>
            <seg n="6f7cc2a5">
              Miljöpartiet har ju konsekvent förespråkat ett försvar byggt
              på frivillighetens grund, Vänsterpartiet är inriktat på en fortsatt
              tvångslagstiftning även i fredstid och Socialdemokraterna som
              ju oftast följer Vänsterpartiet nu för tiden väljer att göra det
              även i denna fråga. Den utvecklingen finner jag djupt oroande.
            </seg>
            <seg n="ddbee646">
              Men en sak är de tre partierna helt överens om: Det måste finnas
              en bred blocköverskridande majoritet i just denna viktiga fråga.
              Det är lätt att förstå varför ni vill ha det; det finns ju ingen
              samsyn inom det rödgröna blocket, och då blir det inget beslut
              alls.
            </seg>
            <seg n="e8b69c8a">
              Var kommer då den blocköverskridande majoriteten att hamna? Ja,
              det är faktiskt inte alls svårt att inse. Alliansen och Miljöpartiet
              är ju överens om att när män och kvinnor ska behandlas lika och
              endast 57 procent av en årskull kommer att behöva utbildas och
              när mycket starka skäl faktiskt kräver att soldater och officerare
              ska kunna tjänstgöra både i Sverige och utanför landets gränser
              är den logiska lösningen, liksom i allt fler länder omkring oss,
              att övergå till en rekrytering byggd på frivillighet.
            </seg>
            <seg n="83af3615">
              Den enda möjligheten till en vänsterpartistisk soldatförsörjning
              byggd på värnpliktens och tvångslagstiftningens grund är alltså
              att två saker inträffar: dels att Miljöpartiet lämnar den linje
              som man har drivit så konsekvent och länge, dels att något av
              oss allianspartier byter fot. Jag kan tala för hela Alliansen
              och säga att vi är övertygade om det riktiga i den färdriktning
              som inleds om någon månad och som riksdagen bejakade både för
              ett år sedan och hösten 2009.
            </seg>
            <seg n="820c9261">
              Bollen för en återgång till värnplikt efter ett eventuellt regeringsskifte
              ligger alltså helt hos Miljöpartiet. Enligt den gemensamma s-v-mp-reservationen
              ska sommaren 2011, vad jag förstår, en förutsättningslös översyn
              inledas som kanske kan vara klar till år 2012 eller 2013. Samtidigt
              har arbetet med att genomföra den nya personalförsörjningen byggd
              på frivillighet då kommit mycket långt.
            </seg>
            <seg n="b3750d9d">
              Jag vill rikta en tydlig fråga till Miljöpartiet och till Peter
              Rådberg: Innebär det faktum att ni nu vill ha en ny, förutsättningslös,
              utredning att ni håller på att byta fot till att i strid med allt
              det ni har kämpat för så länge öppna för en fortsatt värnplikt
              i fredstid?
            </seg>
            <seg n="10aa728c">
              Jag vill ärligt talat tro att du och ni står fast vid er övertygelse
              i denna fråga. Men hur kan ni då bejaka flera förlorade år och
              tillsätta en förutsättningslös utredning? Jag efterlyser ditt
              klara och entydiga besked, Peter Rådberg. Håller Miljöpartiet
              verkligen på att bli ett värnpliktskramarparti?
            </seg>
            <seg n="10a17613">
              Jag kan inte heller dela oppositionens kritik av att denna frågas
              beredning har varit särskilt snabb eller konfrontatorisk. Tvärtom
              är det även min och Centerpartiets uppfattning att viktiga frågor
              om Sveriges försvar helst ska ha en bred samsyn i Sveriges riksdag
              och att de gärna kan analyseras av alla partier gemensamt i regeringens
              försvarsberedning. Så har ju också skett denna gång samt därtill
              i den parlamentariska Pliktutredningen.
            </seg>
            <seg n="d946f5a0">
              Regeringen har sedan med stor precision följt dessa inriktningsförslag
              från beredningen och från Pliktutredningen och har en rätt bred
              blocköverskridande majoritet som stöd, precis så som oppositionen
              nu vill ha det. Vad är det då som fattas?
            </seg>
            <seg n="de2c2200">
              Hur stora är då de principiella skillnaderna mellan å ena sidan
              Alliansens och Miljöpartiets uppfattning här i dag och jag utgår
              då ifrån att Peter Rådberg kommer att stå fast vid Miljöpartiets
              hittillsvarande uppfattning och å andra sidan Vänsterpartiets
              och Socialdemokraternas fortsatta värnpliktslinje?
            </seg>
            <seg n="8a868a91">
              Jag har i tidigare försvarsdebatter hävdat att skillnaderna inte
              alls handlar om den ravin som Anders Karlsson i tidigare debatter
              och Peter Jonsson nu försöker måla upp, utan snarare om ett mindre
              dike. Vi är ju överens alla riksdagspartier om att när rekryterna
              inför den längre utbildningsperioden, alltså efter den första
              tremånadersperioden, ska välja att låta sig anställas eller ej
              i försvaret, främst för tidvis tjänstgöring, ska detta ske utan
              plikt och genom ett frivilligt avtal mellan soldat och försvarsmakt.
              Det har jag uppfattat att sju riksdagspartier är överens om. Om
              jag har fel i detta, så rätta mig! Det är viktigt att inte bara
              jag och riksdagen utan även svenska folket får reda på vad ni
              tycker här.
            </seg>
            <seg n="cbee8120">
              Vad hela den i mitt tycke uppblåsta retoriken från vänsterpartierna
              handlar om är hur försvaret ska rekrytera potentiella soldater
              till den inledande grundutbildningen på tre månader. Regeringen,
              utskottsmajoriteten och Miljöpartiet menar där att det är en styrka
              att även detta beslut hos blivande soldater och officerare fattas
              genom frivillighet och inte genom ett statligt tvång. Vi tror
              på att försvarets erbjudande kommer att vara och alltmer utvecklas
              till en attraktiv utmaning som många svenska män och kvinnor kommer
              att söka till. Vi är ju helt överens här i riksdagen om att uppgiften
              att under ett antal år försvara landets säkerhet inom landet och
              i fredsinsatser utanför landets gränser är oerhört viktig och
              betydelsefull. Vi tror att svenska män och kvinnor kommer att
              vilja söka till denna uppgift. Kunde vi inte tro på det tillsammans,
              Peter Jonsson?
            </seg>
            <seg n="5827744e">
              Jag har en fråga till värnpliktskramarna i vänsterpartierna.
              Om ni liksom vi tror på att människor efter en inledande tremånadersutbildning
              klarar av att frivilligt välja en fortsättning i försvaret varför
              tilltror ni då inte samma människor att också frivilligt välja
              att genomgå den inledande tremånadersutbildningen? Tror ni inte
              på attraktionskraften i försvarets erbjudanden och att ett avtal
              på frivillig basis rent principiellt och praktiskt är att föredra?
              Menar ni alltså att människor av fri vilja inte kommer att välja
              den inledande rekrytutbildningen, men däremot den därpå följande
              niomånadersutbildningen bara man har blivit tvångskommenderad
              till de första tre månaderna? Hur ser den analysen ut?
            </seg>
            <seg n="6542e25d">
              Även från integritetssynpunkt, vilket vi i Centerpartiet anser
              vara en tungt vägande faktor, är ju frivillighet i denna fråga
              principiellt mycket mer tilltalande än att staten med tvång väljer
              ut var 20:e i en årskull till värnplikt. Håller inte Peter Rådberg
              med om det?
            </seg>
            <seg n="feb81715">
              Vad jag kan förstå är vänsterpartierna ändå överens om att rekryteringen
              till den inledande tremånadersutbildningen i helt dominerande
              grad ska ske med frivillighet. Endast i undantagsfall ska eventuellt
              tvångsinstrumentet kunna användas kanske inte alls. Är det rätt
              uppfattat av mig? Om så är, hur stor är då egentligen skillnaden
              mellan Alliansens och Miljöpartiets linje och Vänsterpartiets
              och Socialdemokraternas? Och är detta, i så fall, dike värt alla
              era upprörda ord?
            </seg>
            <seg n="a8ae8d87">
              Jag förstår att partier i opposition kan vilja profilera sig
              och driva andra linjer. Men jag tycker att det är trist för Sverige
              att oppositionslustan hos Socialdemokraterna i försvarspolitiken
              är så stor att man inte har kunnat ansluta sig till den breda
              blocköverskridande majoritet som finns och som man så hett efterlyser.
            </seg>
            <seg n="5b079d5c">
              Centerpartiet och jag hoppas verkligen att denna viktiga och
              framåtsyftande reform till gagn för Sveriges säkerhet kommer att
              ligga fast även efter valet.
            </seg>
            <seg n="8101cd97">
              Avslutningsvis vill jag också lyfta fram några konstateranden
              som vi i Centerpartiet ser som särskilt angelägna.
            </seg>
            <seg n="e5d02123">
              Lagen om totalförsvarsplikt finns kvar och kommer att kunna aktiveras
              av regeringen vid behov. Låt oss hoppas att sådana behov inte
              kommer att uppstå. Män och kvinnor kommer nu att rekryteras på
              samma villkor, vilket med all sannolikhet kommer att öka andelen
              kvinnor i försvaret. Det är mycket bra.
            </seg>
            <seg n="98bfa8f7">
              Rekryternas medinflytande är viktigt och ska säkerställas på
              olika sätt.
            </seg>
            <seg n="cb71ae81">
              Det är utmärkt att hemvärnet nu förstärks och ges mer kvalificerade
              uppgifter samt att särskilda utbildnings- och rekryteringsinsatser
              ska göras för detta. De frivilliga försvarsorganisationerna spelar
              en fortsatt betydelsefull roll för Försvarsmakten.
            </seg>
            <seg n="da31c8da">
              Jag vill också slutligen ta upp veteransoldatfrågan. Jag noterar
              med bestörtning att de tre oppositionspartierna vad jag kunde
              höra inte bevärdigade denna viktiga fråga med ett enda ord i sina
              inledningsanföranden. Hur tänker ni? Varför vill ni avslå de förbättringar
              för våra soldater som vi i dag vill besluta om? Varför vill ni
              skjuta också dessa fyra fem år framåt i tiden?
            </seg>
            <seg n="f34c8920">
              Jag vill understryka det stora värdet av att riksdagen i dag
              på regeringens förslag och efter Allan Widmans gedigna utredning
              genomför en rad förbättringar i hur den utsända personalen vid
              internationella fredsinsatser bättre ska omhändertas före, under
              och efter insatserna. Det är bra med en ny lag om Försvarsmaktens
              personal i internationella insatser. Det är utmärkt att stödet
              till soldater som skadats på olika sätt inte längre ska begränsas
              i tid liksom att nya hedrande förtjänstmedaljer införs. Samtidigt
              ska ett gemensamt minnesmonument uppföras, och den 29 maj blir
              en ny årlig minnesdag gemensam för alla svenska veteransoldater.
            </seg>
            <seg n="c2d41863">
              Vänsterpartierna motsätter sig att riksdagen beslutar om den
              nya förbättrade veteranpolitiken, och ni yrkar avslag i några
              mycket njugga och anmärkningsvärda formuleringar. Varför talar
              ni inte ur skägget? Varför är ni emot att våra soldater vid internationella
              insatser ges ett bättre stöd än under er regeringstid när de till
              exempel skadas psykiskt? Varför ska tidsgränsen på fem år för
              statligt stöd behållas? Varför ska de nya förtjänstmedaljerna
              stoppas? Varför ska alla dessa förbättringar skjutas på en avlägsen
              framtid? Ni har en del att förklara för de soldater som är i tjänst
              utomlands och som ska ut på uppdrag i höst och vinter.
            </seg>
            <seg n="79f2181b">
              Utskottet behandlar också en del enskilda motioner. Jag vill
              lyfta fram vikten av att Försvarsmakten fortsätter att sanera
              och lämna nedlagda övnings- och skjutfält så snart det är möjligt.
              Utskottet ställer sig enhälligt bakom detta och utgår ifrån att
              regeringen snarast återkommer till riksdagen med en redovisning
              av hur utnyttjandet och avvecklingen av de militära skjutfälten
              fortskrider.
            </seg>
          </u>
          <note n="f67ec787">
            Med detta, herr talman, vill jag yrka bifall till förslaget i
            utskottets betänkande och avslag på reservationerna.
          </note>
          <note type="speaker" n="336027cd">
            Anf. 18 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-2" n="463c8715">
            <seg n="fc12e46f">
              Herr talman! Det var ett väldigt intressant anförande. Staffan
              Danielsson pratade i säkert tio minuter om hur fruktansvärd värnplikten
              har varit och hur fruktansvärd totalförsvarsplikten har varit.
              När han hade gjort detta sade han under de sista minuterna att
              värnplikten bara är vilande och därför kan den träda i kraft igen
              om vi vill det. Det visar att Staffan Danielsson inte tror på
              det frivilliga systemet. Han vill ha hängslen och livrem.
            </seg>
            <seg n="0357b5f9">
              Kritiken i mitt inlägg handlar om precis det som jag försökte
              ställa en fråga om till Karin Enström. Vad anser ni om Lagrådets
              kritik? Är det någonting som inte stämmer med verkligheten? Jag
              förstår inte detta. Jag får inte något svar på vad som händer
              om man genomför den stora förändring som du pläderade för i tio
              minuter. De 4 000 som ska genomgå grundläggande soldatutbildning
              får lämna a-kassan, men det tycker antagligen Staffan Danielsson
              är bra med tanke på den politik som man har fört på arbetsmarknadsområdet
              tidigare. Som jag nämnde kommer lagen om anställningsskydd att
              förändras. Det kommer att leda till att fler kommer att vilja
              ha samma förändring för sin yrkeskår. Det tycker väl Staffan Danielsson
              också är bra eftersom Staffan Danielsson inte tycker om lagen
              om anställningsskydd. Det passar alldeles utmärkt om man kan förändra
              detta köksvägen och slipper ta den konflikten i debatten.
            </seg>
            <seg n="7c01ffef">
              Det är därför jag pekar på detta. Svenska folket som lyssnar
              på detta eller läser de olika anförandena senare ska veta att
              det kan bli verklighet. Eftersom de förslagen och avtalen inte
              är klara ännu vet vi inte vad som kommer att hända. Det är någonting
              som hänger i luften och ska vara klart 2012. Då ska det vara fixat
              och klart. Det är det vår kritik handlar om.
            </seg>
          </u>
          <note type="speaker" n="e1412ec3">
            Anf. 19 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-0ec52caa0dbb757c-1" n="b89ac8dc">
            <seg n="9c67cfc1">
              Herr talman! Vill man inte någonting i en politisk fråga eller
              om man är osams hittar man fel och brister, och då ska allt vara
              tryck-på-knappen-klart till 100 procent innan man beslutar. Det
              är så ni i oppositionen har löst era meningsskiljaktigheter. Ni
              förstorar upp kritiken mot det ena och det andra och säger att
              allt ska vara klart till 110 procent innan man ens beslutar om
              en färdriktning och börjar med det hela.
            </seg>
            <seg n="0c25785b">
              Lagrådet har haft synpunkter i alla år på väldigt många förslag
              från väldigt många regeringar. Det yttrande man lämnar den här
              gången innehåller ovanligt lite kritik. Det är en liten formulering
              om att det hade varit bra om det hade varit mer framtaget på ett
              område. Men i stort sett är det inte mycket kritik, och den lilla
              kritik som är har arbetats in i detta. Detta är ett svepskäl.
              Det är någonting som ni lyfter fram för att ni ska kunna försöka
              enas framgent.
            </seg>
            <seg n="24b48d9a">
              Värnplikten har tjänat Sverige väl. Värnplikten har behövts under
              100 år och har varit utmärkt, men nu är det 2010, Peter Jonsson.
              Vi lever i den här världen. Det är inte 50 000 per år som genomgår
              värnplikt och ska försvara Sverige mot en kommande invasion från
              något håll, utan vi har 5 000, 6 000 eller 7 000 som ska delta
              i ett modernt insatsförsvar och som ska kunna tjäna Sverige hemma
              och i fredsinsatser. Då är frivillighet en mycket effektivare
              och principiellt bra form att jobba med, vilket har visat sig
              i andra länder.
            </seg>
            <seg n="b4918963">
              Jag vill ställa en fråga till Peter Jonsson. Nu har ni sagt några
              gånger att Sverige går mot ett yrkesförsvar, och det är ni tydligen
              emot. Vi var ju överens i Försvarsberedningen om insatsförsvaret.
              I er reservation i betänkandet förra året står det att ni vill
              ha ett insatsförsvar byggt på frivillighet med en blandning av
              heltidsanställda och en huvuddel kontraktsanställda. Står ni fast
              vid detta?
            </seg>
          </u>
          <note type="speaker" n="e30b94af">
            Anf. 20 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-3" n="463c8715">
            <seg n="f23cd832">
              Herr talman! Våra nordiska grannar Norge, Danmark och Finland
              är ganska lika oss. De har kvar värnplikten och totalförsvarsplikten.
              Om man tänker efter är totalförsvarsplikten egentligen det nya
              när det gäller rekrytering av soldater. Under människans hela
              livstid har rekrytering till försvarsmakter i krig varit byggd
              på frivillighet och inte på plikt. Om man har den utgångspunkten
              har vi ett modernt rekryteringssystem i dag.
            </seg>
            <seg n="ba1c7d61">
              Lagrådets kritik är ganska massiv. Om forskarna framöver tittar
              på de här fyra åren med en borgerlig regering tror jag att de
              kommer att se att det är rekordmånga yttranden från Lagrådet över
              dåliga propositioner som är framlagda här i riksdagen. Att man
              behandlar riksdagen så illa som man gör även i denna fråga bevisar
              den tilltro som regeringen har till riksdagen som institution.
              Vi fattar beslut som kommer att medföra ökade kostnader. Genom
              att man lägger fram ett helt ofärdigt förslag på en förändring
              till ett frivilligt system kommer vi att behöva fatta andra beslut
              här längre fram. Det är vår kritik. Ni lämnar över detta till
              nästa regering. Troligtvis blir det en rödgrön regering som får
              hantera detta. Jag hoppas det i alla fall, för då kan det bli
              lite ordning och reda även här i kammaren.
            </seg>
          </u>
          <note type="speaker" n="330a8042">
            Anf. 21 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-0ec52caa0dbb757c-2" n="b89ac8dc">
            <seg n="445212c1">
              Herr talman! Det är väldigt gåtfullt vad resultatet av en sådan
              regerings förslag skulle bli eftersom ni är helt osams. Vi är
              helt överens med Miljöpartiet om att vi vill ha ett försvar byggt
              på frivillighet. Förmodligen blir det väl samma sak som vi nu
              föreslår men fem år försenat till priset av stora kostnader och
              en allt ohållbarare situation.
            </seg>
            <seg n="79f65258">
              Jag har en helt annan syn än Peter Jonsson på det här ärendets
              beredning och på försvarspolitiken som den har utvecklats av Alliansen
              och Sten Tolgfors under de här fyra åren. Nu är det ordning och
              reda på ekonomin i försvaret, som Karin Enström sade. Vi har lagt
              fast principer för försvarets framtida effektiva och moderna utformning.
              Vi lägger fast hur personalförsörjningen ska ske. Vi har haft
              en bra beredning i Försvarsberedningen där alla riksdagspartier
              har ingått. Där har vi analyserat och diskuterat denna fråga.
              Vi har en pliktutredning som har lagt fram två betänkanden där
              man har diskuterat denna fråga. Den är komplicerad. Den är svår,
              men skulle vi ha allt tryck-på-knappen-klart innan vi beslutar
              om en förändring får vi vänta till 2015.
            </seg>
            <seg n="3cb9deb4">
              Politik är att förändra verkligheten, göra klart förutsättningarna,
              ange en riktning och påverka. Att sitta passiv och se tiden flyta
              förbi medan vi ska ta fram detta tryck-på-knappen-klara förslag
              som ni i oppositionen är osams om skulle vara helt förödande.
              Jag hoppas att riksdagen antar det här förslaget i dag. Det är
              jag rätt trygg i att vi gör. Jag hoppas att vi också efter valet
              kommer att ha en bred riksdagsmajoritet som står bakom det här
              förslaget.
            </seg>
          </u>
          <note type="speaker" n="33027ad7">
            Anf. 22 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-3" n="404ebd0a">
            <seg n="19036be1">
              Herr talman! Det är spännande att höra Staffan Danielsson. Som
              Peter Jonsson var inne på lägger han 7580 procent av sin talartid
              på att kritisera oppositionen. Jag tycker att det är väldigt magstarkt.
              Som på många andra ställen när regeringen ska presentera sin politik
              sätter man sig på läktaren och blir oppositionsparti. Tyvärr kliver
              Staffan Danielsson in i detta även när det gäller försvarspolitiken.
            </seg>
            <seg n="17e99620">
              Jag ska svara på frågan om jag har ändrat åsikt. Jag tog upp
              vår ståndpunkt i mitt tal, och du nämnde den flera gånger. Den
              är nog ganska kristallklar. Men vår kritik handlar om att du tillsammans
              med dina kamrater på den borgerliga sidan inte lämnar fram ett
              heltäckande förslag.
            </seg>
            <seg n="606c4ca2">
              Det kommer att ta två tre år innan det här förslaget är på plats,
              och det viktigaste är att vi får tag på bra, kompetenta rekryter
              i framtiden kvinnor och män.
            </seg>
            <seg n="e1797874">
              Jag pekade på en grej som vi vet är verklighet i dag, nämligen
              hur det ser ut med föräldraledigheten. När det gäller kvinnor
              som väntar barn eller har barn finns det flera exempel på fall
              där de helt enkelt inte får komma tillbaka till jobbet för att
              arbetsgivaren inte tycker att det är passande att de tar ledigt.
              Kan samma sak inträffa här? När vi har en lön på kanske 17 000
              kronor, vilket är föreslaget, och jämför det med den övriga arbetsmarknaden
              ser vi att vi ligger rätt risigt till när det gäller rekryteringen.
              Ungdomar väljer kanske någonting helt annat.
            </seg>
            <seg n="29be8787">
              Detta är centrala frågor som jag försöker lyfta upp. Ni har inte
              gett något svar på de här frågorna, och jag hoppas att Staffan
              Danielsson kan ge ett svar nu.
            </seg>
          </u>
          <note type="speaker" n="51736b9e">
            Anf. 23 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-0ec52caa0dbb757c-3" n="b89ac8dc">
            <seg n="a8e23b9d">
              Herr talman! Peter Jonsson och även Peter Rådberg har ingen lätt
              situation i dag, framför allt kanske inte Peter Rådberg. Miljöpartiet
              och vi tycker ju lika i det här, Peter. Ni har drivit det hett
              och intensivt och tror på frivillighet som rekryteringsinstrument
              i försvaret. Vi är överens om detta. Ni har blivit överkörda inom
              oppositionen, och det halmstrå som du drar i är att allt inte
              är riktigt klart. Okej, så kan man resonera. Men det som det här
              innebär är att den inriktning som vi är överens om och som verkligen
              behöver inledas och komma i gång stannar upp i fem år. Det tycker
              jag är ett högt pris som Sverige skulle få betala om ni skulle
              vinna valet.
            </seg>
            <seg n="8e37761b">
              Jag har uppfattat att om ni skulle vinna valet är beskedet från
              Peter Rådberg väldigt klart, nämligen att det blir precis det
              förslag som vi beslutar om här i dag, möjligen med någon detalj
              förändrad, men det blir frivillighet. Det finns en bred, blocköverskridande
              majoritet för det, och det välkomnar jag, Peter Rådberg, för då
              vet vi det.
            </seg>
            <seg n="499b1b33">
              När det gäller mitt anförande redogjorde Karin Enström väl för
              förslaget, och jag är säker på att Allan Widman och Else-Marie
              Lindgren kommer att göra det också. Jag valde att diskutera själva
              sakfrågan. Vad skiljer? Hur vill vi ha det under de första månaderna
              och efter de övriga nio? Det tycker jag är den intressanta debatten,
              och jag erkänner att jag koncentrerar mig på detta, Peter.
            </seg>
            <seg n="64f4d4c2">
              Vi är överens, som jag tolkar det, även om det var oklart här,
              om att insatsförsvaret ska rekryteras på frillighetens grund och
              att man frivilligt ska välja att söka till niomånadersutbildningen.
              När det gäller den första tremånadersutbildningen borde vi i logikens
              namn tro på att man klarar även det på frivillig grund, men det
              är där som vänsterpartierna lyfter upp värnpliktsfrågan och gör
              den till en jättefråga.
            </seg>
          </u>
          <note type="speaker" n="b0015d4b">
            Anf. 24 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-4" n="404ebd0a">
            <seg n="7741cc9a">
              Herr talman! Staffan Danielsson säger att han valde att tala
              om skillnaden. Men jag tror att vi är ganska väl medvetna om skillnaden.
              Det är väl mer intressant att höra om man kan försvara sin egen
              politik eller inte.
            </seg>
            <seg n="a418e990">
              Men, Staffan Danielsson, om man gillar en sak och 4050 procent
              inte är klart av det man gillar kan det vara så att man säger
              nej för att helheten är helt avgörande för om en organisation
              ska sätta sig och om det ska bli lyckat eller misslyckat. Det
              är samma sak som att bygga ett hus. Jag köper inte bara ett hus,
              utan jag vill se till att jag har ett visst antal rum, att köket
              är okej och sådär. Jag kan inte bara säga som Staffan Danielsson
              säger att det är inriktningen som är viktig. Jag köper huset och
              så löser vi resten sedan. Nej, det gör vi inte! Vi löser inte
              resten sedan. Vi löser allting på en gång, åtminstone 9095 procent.
            </seg>
            <seg n="13123ab7">
              Hur kan man gå in i en organisation när det finns så många frågetecken?
              Vi har ett lagråd som är oerhört kritiskt, vi har en ekonomi som
              vi inte vet hur den ser ut om två tre år, och så säger Staffan
              Danielsson: Ja, men inriktningen är ju klar! Vi kör på det här,
              och så får vi laga och lappa under vägen. Hur kan man stå och
              säga så? Jag blir lite upprörd.
            </seg>
            <seg n="37670a3c">
              Jag ska också säga något som jag glömde när det gäller veteranpolitiken.
              Jag delar synen på den till stora delar. Jag ber om ursäkt för
              att jag inte tog upp det i mitt anförande. Sedan kan vi diskutera
              det här med monument eller inte, för det är jag lite kritisk till.
              Men veteranpolitiken som Allan Widman har tagit fram tycker vi
              från Miljöpartiets sida är mycket bra, så den välkomnar vi.
            </seg>
          </u>
          <note type="speaker" n="956e2206">
            Anf. 25 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-0ec52caa0dbb757c-4" n="b89ac8dc">
            <seg n="317682c9">
              Herr talman! Då är frågan till Peter Rådberg: Om veteranpolitiken
              som Allan Widman har utrett och regeringen har föreslagit är så
              bra, varför står ni här och yrkar avslag och vill rösta emot och
              fördröja även denna fråga med fem år? Det handlar ju om människor
              av kött och blod som ska ut i internationella insatser och som
              behöver de här förbättringarna. Det är säkert så att allt inte
              heller är exakt klart när det gäller veteranpolitiken. Vi får
              se exakt var monumentet hamnar och så vidare. Då menar ni att
              man inte ska fatta beslut i riksdagen. Allt ska vara tryck-på-knappen-klart
              det är den nya politiken. Den gällde inte under Socialdemokraternas
              tidigare regeringsperioder, det kan jag försäkra. Det togs många
              inriktningsbeslut som fick utformas under vägens gång då.
            </seg>
            <seg n="935af19c">
              Ni är osams i frågan. En del vill inte, och en del vill, och
              ni har valt att lösa det på det sätt som ni löser väldigt mycket
              nu, nämligen att begrava det i nya, förutsättningslösa utredningar
              utan riktning. Vi vet det när det gäller signalspaningen, vi vet
              det när det gäller det här, och det finns en rad andra exempel.
              Det är er fulla rättighet att göra så. Jag kan respektera det,
              men jag tycker att det är beklagligt och trist. Vi har ett bra
              förslag om försvarets personalförsörjning byggt på frivillighet
              och vi har i sak en bred enighet över blockgränserna med Miljöpartiet,
              och därför är det trist för Sverige att vi ändå behöver ta den
              här diskussionen med de här tuppfäktningarna när det i sak inte
              skiljer så mycket. Det tycker jag har klarlagts rätt bra ändå.
            </seg>
          </u>
          <note n="aeda0a56" type="speaker">
            Anf. 26 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-2" n="4cf55e37">
            <seg n="4062f868"/>
            <seg n="2c2039eb">
              Herr talman! Först måste jag, Staffan Danielsson, göra några
              klarlägganden. Staffan Danielsson försöker slå in kilar mellan
              alla partier, både inom oppositionen och inom regeringspartierna.
              Men det är faktiskt så att det inte finns något parti, varken
              Vänsterpartiet eller något av de rödgröna partierna, som någonsin
              har sagt att vi ska skicka ut värnpliktiga i internationell tjänstgöring.
              Det har aldrig förekommit, mig veterligt, och det kommer inte
              att förekomma. Det har inte förekommit under den tid som jag har
              suttit i riksdagen, utan alla som är i utlandstjänst har efter
              värnplikten frivilligt sökt sig till den tjänstgöringen. Där finns
              det inte minsta lilla tvekan. Det är inte det som den här debatten
              handlar om och det är inte det som vi strider om, utan det handlar
              om det som händer innan den här tiden och hur personalförsörjningssystemet
              ska se ut för soldaterna och officerarna och övriga som finns
              i det nya försvaret.
            </seg>
            <seg n="4b5e958e">
              Staffan Danielsson sade i sin inledning att Försvarsberedningen
              hade nått något slags överenskommelse när det gäller personalförsörjningen.
              Men där har vi nog lite olika minnesbilder. Försvarsberedningen
              konstaterade att det pågick en värnpliktsutredning, och vi avvaktade
              med att ta ställning i konkreta personalförsörjningsfrågor tills
              värnpliktsutredningen var klar.
            </seg>
            <seg n="d4006b67">
              Jag har en konkret fråga när det gäller regeringen och regeringens
              samarbete. Det handlar om Alliansen och alliansfriheten. Hur ställer
              sig Centerpartiet till en Natoanslutning? Följer man Folkpartiets
              linje?
            </seg>
          </u>
          <note type="speaker" n="d15a2fe6">
            Anf. 27 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-0ec52caa0dbb757c-5" n="b89ac8dc">
            <seg n="d739d319">
              Herr talman! Jag vill börja med att tacka. Det här är kanske
              Gunilla Wahléns sista riksdagsdebatt. Jag vet inte, men hon lämnar
              riksdagen så småningom, och vi hade ett bra samarbete i Försvarsberedningen.
              Vi gav och tog där, och vi ställde oss bakom principerna för att
              insatsförsvaret ska bygga på frivillighet. Det var det som jag
              syftade till.
            </seg>
            <seg n="8105ab89">
              Jag kan ställa samma fråga till Gunilla Wahlén som jag ställde
              till Peter Jonsson om enigheten från Försvarsberedningen och från
              Socialdemokraternas reservation för ett år sedan om att insatsförsvaret
              ska bygga på frivillighet, det vill säga från utbildningen på
              nio månader till att man sedan kontrakterar sig i försvaret. Uppfattningen
              om den absoluta volymen av anställda i försvaret uppfattar jag
              att vi var brett överens om och att vi fortfarande är brett överens
              om. Det vore bra om Gunilla Wahlén kunde bekräfta detta.
            </seg>
            <seg n="21670f4f">
              Värnpliktiga ska självfallet inte skickas iväg utomlands. Det
              hoppas jag att jag inte har sagt. Det är det som är ett av skälen
              till att det, när försvaret gör nytta både i närområdet och i
              fredsinsatser utomlands, är logiskt att bygga på frivillighetens
              grund och att de som tjänstgör i försvaret kan göra samma tjänst
              oavsett om de är i Sverige eller åker över landets gränser.
            </seg>
          </u>
          <note n="22743dd9" type="speaker">
            Anf. 28 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-3" n="4cf55e37">
            <seg n="4062f868"/>
            <seg n="6a6e8dd8">
              Herr talman! Staffan Danielsson utnyttjade inte all sin repliktid.
              Varför mörkar ni, Staffan Danielsson, i fråga om Natoanslutning
              eller inte Natoanslutning? Hur ser regeringens samsyn ut i den
              frågan? Ska vi ansluta oss nu eller sedan? Finns det någon plan?
              Är det något som regeringen överraskningsvis ska komma med, om
              ni vinner valet och får regeringsmakten under nästa mandatperiod?
            </seg>
            <seg n="302ad434">
              Jag kräver att Centerpartiet talar om vilken syn man har på vår
              alliansfrihet.
            </seg>
          </u>
          <note type="speaker" n="0aa565de">
            Anf. 29 STAFFAN DANIELSSON (c) replik:
          </note>
          <u who="staffan_danielsson_d9e83c" xml:id="i-0ec52caa0dbb757c-6" n="b89ac8dc">
            <seg n="c44af617">
              Herr talman! Även vad gäller frågan om Sveriges militära alliansfrihet
              finns det en bred blocköverskridande majoritet i riksdagen. Jag
              kan hänvisa till vad utrikesutskottet yttrade till försvarsutskottet
              inför vårt beslut om försvarets inriktning för ett år sedan. Utrikeutskottets
              sju partier och försvarsutskottets sju partier är fullständigt
              överens om att Sverige är militärt alliansfritt. Det är vi själva
              som definierar innebörden av det.
            </seg>
            <seg n="9f49aabb">
              Centerpartiet har uppfattningen att det är bra att Sverige är
              militärt alliansfritt. Däremot är vi beredda att analysera utvecklingen
              i omvärlden, hur vi ska samarbeta med olika allianser inom EU,
              tillsammans med Nato och så vidare. Det kanske kunde vara dags
              att analysera detta, men det är en annan fråga.
            </seg>
          </u>
          <note type="speaker" n="9d649399">
            Anf. 30 ALLAN WIDMAN (fp):
          </note>
          <u who="allan_widman_8718b1" xml:id="i-a32d4a68c2c19f5f-0" n="bae106da">
            <seg n="1b78be68">
              Herr talman! Soldaterna är vårt, och vill jag påstå, varje militärt
              försvars allra viktigaste tillgång. Oavsett hur långt den militära
              teknologin drivs, oavsett hur avancerade plattformar, sensorer
              och vapen vi tar fram kommer den militära tvångsmakten alltid
              att vara underkastad individuella omdömesgilla bedömningar kopplade
              till ett möjligt ansvarsutkrävande. Därför kan inte betydelsen
              av de förslag som riksdagen snart behandlar överdrivas.
            </seg>
            <seg n="ec7a425d">
              Jag hade trott att så här långt in i debatten skulle varje grundläggande
              argumentation om varför vi nu går från plikt till frivillighet
              vara överflödig, men jag känner att jag måste nämna några ord
              om detta.
            </seg>
            <seg n="3caf8e26">
              Under ganska lång tid i Sverige har rekryteringen av enskilda
              soldater till Försvarsmakten präglats av att fler velat utbilda
              sig än vad vi kunnat bereda plats för. Trots det har vi ända fram
              till år 2010 med stöd av totalförsvarspliktslagen valt att kasta
              unga män som inte har velat utbilda sig i fängelse. Det har skett
              helt i onödan, utan några som helst försvars- eller säkerhetspolitiska
              motiv.
            </seg>
            <seg n="e3c62723">
              Ett annat viktigt skäl som Staffan Danielsson och Karin Enström
              varit inne på handlar om att kunna använda de soldater som vi
              utbildar. I snitt kostar det, herr talman, 750 000 kronor att
              utbilda en värnpliktig. I vilken annan samhällssektor skulle vi
              utbilda människor till dessa kostnader för att sedan inte använda
              dem? De kommer inte tillbaka till några krigsförbandsövningar,
              och om de inte deltar i den internationella verksamheten ser de
              efter muck aldrig mer Försvarsmakten. Vi har inte råd att utbilda
              personal som vi inte kan använda. Det säger sig självt.
            </seg>
            <seg n="4b804810">
              Jag ser, herr talman, att delar av det sista Värnpliktsrådet
              befinner sig på åhörarläktaren. Jag kan från mina åtta år i utskottet
              minnas alla de uppvaktningar som skett när det gällt civil meritvärdering,
              dåliga arbetsvillkor, föga utmanande arbetsuppgifter med mera.
              Det är en väsentlig del i denna reform. När vi övergår till frivillighet
              är Försvarsmakten piskad att erbjuda arbetsvillkor och ekonomiska
              villkor som är konkurrenskraftiga med varje annan arbetsgivare
              i vårt samhälle eller med varje annan anordnare av utbildning.
              Det är min förhoppning att vi nu ska kunna lösa många av de frågor
              som utan framgång länge diskuterats i försvarspolitiken.
            </seg>
            <seg n="32d4eebf">
              Herr talman! Det finns en utbredd oro, inte minst inom oppositionen,
              för att vi inte längre ska tillämpa pliktlagstiftningen om inte
              vår beredskap kräver detta. Den oron är förståelig och delas säkert
              av breda folklager i det svenska samhället. Under mer än hundra
              år har plikten varit ryggraden i soldatförsörjningen. Visst finns
              det flera obesvarade frågor. Alla regeländringar är inte på plats
              och förvisso inte heller kollektivavtalen. De senare råder som
              bekant inte politiker över i vårt land.
            </seg>
            <seg n="904f79fc">
              Jag tror att det är viktigt att vi förstår att den förändring
              som vi nu ska genomföra är av den storleksordningen att den inte
              kan fattas genom enskilda beslut en, två eller tre gånger. Det
              är en långsiktig process där vi hela tiden kommer att lära av
              våra misstag och där vi kommer att korrigera. Här skiljer sig
              inte denna reform från andra stora reformer i det svenska samhället.
            </seg>
            <seg n="67e07467">
              Herr talman! Jag har den senaste tiden gjort en del besök bland
              förbanden i grundorganisationen, och jag har gjort två iakttagelser
              som jag tycker kan vara intressanta för denna debatt.
            </seg>
            <seg n="0ce543cc">
              Den första iakttagelsen är att det tycks som om avsaknaden av
              färdiga och enhetliga modeller när det gäller rekrytering lett
              till många lokala initiativ. Jag har besökt regementen där man
              nu bildar rekryteringskommittéer med regionala högskolor och med
              primärkommuner. Jag har träffat dem som planerar att genomföra
              frivilliga krigsförbandsövningar med pliktutbildad personal och
              använda detta som ett led i en snabb och kostnadseffektiv rekrytering.
              Jag har suttit och pratat med många officerare om den kulturella
              utmaning som man nu möter när värnpliktiga inte längre är värnpliktiga
              utan kolleger till officerarna.
            </seg>
            <seg n="ce14cc80">
              Man kan betrakta denna brist på central styrning från politiskt
              håll och från myndighetsledningens sida antingen som något oroande
              eller så ser man att detta leder oss in i en process där olika
              modeller och arbetssätt prövas, utvecklas och avfärdas. Det är
              helt enkelt, herr talman, en lärande process. En sådan process
              är kanske otypisk på det försvarspolitiska området och otypisk
              för Försvarsmakten som myndighet, men jag har faktiskt större
              tilltro till en sådan än till Högkvarterets förmåga att från början
              staka ut den enda vägen.
            </seg>
            <seg n="f195b3cc">
              Den andra iakttagelsen är att Försvarsmakten, åtminstone initialt,
              verkar rekrytera kontinuerligt tjänstgörande heltidsanställda
              soldater snarare än sådana som ska tjänstgöra periodvis. Både
              regering och riksdag har betonat att inom arméstridskrafterna
              ska minst tre fjärdedelar vara soldater som växlar mellan militär
              tjänstgöring och civila studier eller arbete.
            </seg>
            <seg n="84ec4b62">
              Herr talman! Här finns stora risker. Viktigast är de svårigheter
              som kommer att inställa sig när man ska göra tjänsten som enskild
              soldat i Försvarsmakten utmanande och utvecklande under en tidsperiod
              av kanske sex till åtta år. Risken att vi förlorar dem som vi
              vill behålla och blir sittande med dem som vi kanske inte lika
              gärna vill ha kommer att bli betydande. Senare karriärväxlingar
              tillbaka till det civila samhället kommer naturligtvis att försvåras.
              Det blir inte lätt för en 27-åring, vars enda arbetslivserfarenhet
              består i att han eller hon tjänstgjort som skyttesoldat, att få
              ett jobb på den ordinarie arbetsmarknaden.
            </seg>
            <seg n="7dcc9b0b">
              Många heltidsanställda leder också till högre lönekostnader och
              därmed en mindre insatsorganisation. Även våra möjligheter att
              få in civila kompetenser i försvaret blir mindre med många heltidsanställda
              soldater.
            </seg>
            <seg n="aae406c4">
              Sammanfattningsvis finns det all anledning för både regering
              och riksdag att nu följa upp den inriktning som har givits och
              se till att den förverkligas.
            </seg>
            <seg n="881d00e3">
              Rätt hanterad har den nu förestående reformen möjlighet att återknyta
              till 1684 års indelningsverk, ett försvar som präglades av soldater
              som hade sin huvudsakliga tjänst ute i samhället men regelbundet
              övade och vid behov tjänstgjorde militärt.
            </seg>
            <seg n="7f1e8c36">
              Herr talman! En svensk sammanhängande politik för veteransoldater
              handlar om att erbjuda ett fullgott omhändertagande till dem som
              tjänstgjort i skarpa internationella insatser och deras anhöriga.
              Skälen för en svensk veteranpolitik är flera. Att i dag tjänstgöra
              som soldat i Afghanistan påstår jag är det farligaste uppdrag
              en svensk statstjänsteman kan få. De risker som våra soldater
              löper ställer både moraliskt och logiskt höga krav på omhändertagandet
              före, under och efter en insats. Det är inte fel att tala om ett
              strikt ansvar. Kommer våra soldater till skada ska hjälp och stöd
              alltid finnas till hands.
            </seg>
            <seg n="3dfb5978">
              Men det handlar också i stor utsträckning om folkförankring.
              Tidigare kunde denna förankring omhändertas genom att tillräckligt
              många unga män med hot om åtal och fängelse tvingades till militär
              grundutbildning. Volymerna av soldater i sig var garantin för
              den folkliga förankringen. Med en frivillig rekrytering och en
              omfattande skarp internationell verksamhet blir förankringen beroende
              av stolta och väl omhändertagna veteransoldater. I detta ser vi
              en större politisk utmaning. I detta ser vi också begränsade möjligheter
              för oss politiker att delegera ansvaret för folkförankringen till
              andra.
            </seg>
            <seg n="6abddf57">
              Herr talman! Den nya lagstiftningen innehåller många viktiga
              reformer. Om en soldat skadas blir Försvarsmaktens ansvar inte
              längre begränsat till maximalt fem år. Soldaten ska i fortsättningen
              även de som tjänstgjort på 90-talet; det är en retroaktiv lagstiftning
              till förmån för den enskilde kunna påräkna hjälp och stöd i sin
              rehabilitering så länge denna rehabilitering bedöms meningsfull.
            </seg>
            <seg n="2b71051f">
              Man behöver heller inte alltid kunna bevisa en arbetsskada. Om
              en soldat lider av psykiska besvär finns en rätt till hjälp, även
              om besvären inte påverkar förbandsförmågan eller om sambandet
              med tjänstgöringen är oklart. Det här är också ett tydligt uttryck
              för statsmakternas strikta ansvar.
            </seg>
            <seg n="0a597b7b">
              För första gången får anhöriga en självständig rätt till stöd
              och information. Tidigare har hjälpen och stödet begränsats till
              fall då soldaten omkommit eller allvarligt skadats.
            </seg>
            <seg n="fc48b055">
              Herr talman! I denna mening är det nu inte bara soldater och
              sjömän utan också deras anhöriga som blivit statsmakternas ansvar.
            </seg>
            <seg n="d9ce442c">
              Jag skulle kunna fortsätta uppräkningen av förbättringar, men
              avslutar genom att uttrycka min glädje över att nya medaljer har
              instiftats till stöd för ett bättre erkännande av internationella
              insatser. Många av oss kanske ser medaljer som någonting udda
              och lite osvenskt, men jag kan efter alla de kontakter jag har
              haft med internationellt tjänstgörande soldater garantera att
              så inte alls är fallet. Det här är en mycket grundläggande och
              viktig sak för dem och deras motiv.
            </seg>
            <seg n="3200fa42">
              Precis som Staffan Danielsson är jag lite förundrad över att
              Miljöpartiet, Vänsterpartiet och Socialdemokraterna yrkar avslag
              också på de förslag till förbättringar som nu ska göras för veteransoldaterna
              och deras anhöriga. Jag tycker inte att det stöd man i talarstolen
              ger till dessa förslag stämmer med det avslagsyrkande som föreligger.
              Även om vi ibland har olika uppfattningar om var Sverige ska delta
              och inte delta tror jag att det är viktigt att vi i denna församling
              skiljer den frågeställningen från de krav på stöd som våra soldater
              därute har rätt att ställa på oss. Jag kan bara upplysa Miljöpartiet,
              Socialdemokraterna och Vänsterpartiet om möjligheten att här i
              kammaren göra ett mer noggrant ställningstagande. Det finns möjlighet
              att göra ett nytt yrkande som inte exkluderar de delar av politiken
              som man uppenbarligen inte tycker så illa om.
            </seg>
            <seg n="82e60ebb">
              Herr talman! Det är mer än fem år sedan jag började driva kravet
              på ett bättre omhändertagande av veteransoldater. För snart tre
              år sedan förordnades jag till särskild utredare av dessa frågor
              på initiativ av dåvarande försvarsminister Mikael Odenberg. Efter
              att jag den 15 oktober 2008 avlämnat mitt slutbetänkande och regeringen
              i år avgivit en proposition i det här ärendet till riksdagen föräras
              jag i dag möjligheten att både debattera och delta i beslutet
              om en sammanhängande politik för Sveriges veteransoldater. Aldrig
              tidigare, herr talman, har jag politiskt deltagit i något så viktigt.
              För detta är jag mycket tacksam.
            </seg>
          </u>
          <note n="d9df6ea3">
            Jag yrkar bifall till förslaget i utskottets betänkande.
          </note>
          <note type="speaker" n="4e60f57a">
            Anf. 31 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-4" n="463c8715">
            <seg n="664b2009">
              Herr talman! Det var ett intressant anförande från Allan Widman
              också. Han nämnde i sitt anförande att det är en stor förändring
              som nu kommer att ske och att man inte kan fatta alla beslut med
              en gång för att det här måste vara en långsiktig process.
            </seg>
            <seg n="d19779eb">
              Jag jobbar på Volvo Aero Corporation. Vi tänker oss att jag är
              arbetslös, ska söka arbete där och kommer till arbetsgivaren.
              Men arbetsgivaren kan inte förklara för mig vilket regelverk som
              gäller. Han berättar inte vilken lön jag får, utan det får jag
              gissa mig till. Vi tar det om två år. Lön ska du naturligtvis
              få, men vi vet inte hur mycket.
            </seg>
            <seg n="f9ba617e">
              Det är det här som är vår kritik. Det startas upp ett system
              där man inte vet vilka förutsättningar man lever under. Vi tycker
              att den del av veteransoldatpolitiken som Allan Widman har varit
              med och tagit fram är bra. Men man har bakat in den i de saker
              som är oerhört dåliga i propositionen.
            </seg>
            <seg n="11a03220">
              Det är tur att man börjar fundera på veteranpolitiken. I samhället
              har man raserat den generella välfärden på fyra år, men det är
              bra att man i alla fall stärker upp för de soldater som har gjort
              internationell tjänstgöring. Det är positivt.
            </seg>
            <seg n="1c639187">
              En av de viktigaste sakerna när man ska fylla på med 4 0006 000
              soldater är vilka man får. Det pekar också Allan Widman på. Det
              är viktigt att man får de rätta personerna, och det är det som
              Pliktverket har varit professionella på. Nu vet jag att Folkpartiet
              i princip vill att Manpower ska ta ut soldater till tjänstgöring
              på den privata marknaden. Det tror jag är en jättestor risk, och
              det var därför Pliktutredningen pekade ganska tydligt på att vi
              måste ha kvar kompetensen på Pliktverket, för det är de som har
              förutsättningar för att plocka ut de allra bästa soldaterna.
            </seg>
          </u>
          <note type="speaker" n="4372b950">
            Anf. 32 ALLAN WIDMAN (fp) replik:
          </note>
          <u who="allan_widman_8718b1" xml:id="i-a32d4a68c2c19f5f-1" n="bae106da">
            <seg n="e22ebb32">
              Herr talman! Ja, Peter Jonsson, och då är det ju tur att Pliktverket
              lever vidare i form av Statens rekryteringsmyndighet och att den
              kompetensen bevaras.
            </seg>
            <seg n="1cae4dab">
              Jag har lite svårt att följa resonemangen. Ja, alla erkänner
              att pusselbitarna i detta fortfarande inte är färdiga, och jag
              vill påstå att det inte är någon ny och unik situation. Ofta är
              det så att vi först inför en lagstiftning, och när den är införd
              utfärdar regeringen ett antal förordningar som behövs för att
              understödja den lagstiftning som riksdagen beslutat om. Jag anser
              inte att ordningen här skulle vara någon annan.
            </seg>
            <seg n="0781e654">
              Ni får inte glömma bort att Försvarsmakten precis som alla andra
              arbetsgivare har hela lagen om anställningsskydd till sitt förfogande
              med olika möjligheter till tidsbegränsade anställningar, växeltjänstgöring,
              vikariat, provanställningar med mera. Jag förutsätter att det
              är i den ändan man kommer att börja. Men man kan inte ställa kravet
              att varje soldat ska veta exakt hur mycket han eller hon ska tjäna
              vid en tjänstgöring. Det är omöjligt. Det finns ingen yrkeskategori
              i det här landet som kan göra det. Det beror dels på minimilöner
              i kollektivavtal, dels på en enskild förhandling mellan arbetstagaren
              och arbetsgivaren. Sådana kommer naturligtvis i framtiden att
              ske också mellan soldater i Försvarsmakten och Försvarsmakten
              som arbetsgivare.
            </seg>
            <seg n="e4d78af3">
              Om det nu är så att Socialdemokraterna tycker att de förändringar
              som finns i den samlade veteranpolitiken är bra är det bara att
              de nyanserar sitt yrkande och ser till att veteranerna inte omfattas
              av det avslag som oppositionen föreslår.
            </seg>
            <seg n="4a41dcd3">
              Jag vill gärna skicka med Peter Jonsson att särskilt detta om
              omhändertagande av soldater inte heller är någon total nymodighet.
              Jag tror att det var en socialdemokratisk regering som föreslog
              just den lagstiftning under det sena 80-talet som jag nu har haft
              förmånen att utreda.
            </seg>
            <seg n="77aba39b">
              Alldeles oavsett hur samhället i övrigt ser ut, Peter Jonsson,
              tror jag att det finns särskilda behov på det här området.
            </seg>
          </u>
          <note type="speaker" n="6a6696fc">
            Anf. 33 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-5" n="463c8715">
            <seg n="73da95c6">
              Fru talman! Mitt påpekande var att ni nu under fyra års tid generellt
              försämrat välfärden för människor i samhället. Det gjorde inte
              vi när vi satt vid regeringsmakten. Vi förbättrade den. Vi tycker
              att samhället ska hålla ihop och att klyftorna ska minska.
            </seg>
            <seg n="308c327d">
              Vad är det för typ av anställning man har de tre första månaderna?
              Efter de tre eller fem månaderna går man in i ett system som finns
              upparbetat sedan tidigare. Detta gäller de tre första månaderna
              när du inte är anställd, den pröva-på-tid som vi talade om förut.
              Vad är det för regelverk som gäller där? Det ska också utredas,
              eller hur?
            </seg>
            <seg n="0096d71e">
              Det är vad vi pekar på, inte de andra delarna. De sköts via kollektivavtal
              och andra lösningar. Det finns fackliga förbund som bevakar det
              för sina medlemmar. Vem bevakar detta de tre första månaderna?
              Det ska vara en kontrollant, en observatör tror jag det står i
              förslaget, eller något liknande när det gäller medinflytande.
              Man ska försöka att ha kvar medinflytande så mycket man kan utifrån
              det gamla systemet. Det är utgångspunkten. Det finns en massa
              frågor som inte är färdigutredda.
            </seg>
            <seg n="f7a5300f">
              Jag har en fråga till. Allan Widman tycker kanske att detta är
              hans livs största dag. Man inför frivillighet inom Försvarsmakten,
              och eventuellt går vi under nästa mandatperiod in i Nato. Om det
              här systemet är så jättebra, hur kan det komma sig att det finns
              7 000 vakanser i Holland? Den holländska försvarsmakten måste
              nu med ljus och lykta hitta personer som vill tjänstgöra i försvarsmakten
              i Holland. Man går nu till IVA-programmet och liknande och det
              behöver inte vara fel på de ungdomarna för att rekrytera till
              deras frivilliga system.
            </seg>
            <seg n="34d6596f">
              Ser Allan Widman ingen risk med att det kanske kommer att vara
              problem med att fylla de platser som måste fyllas i Försvarsmaktens
              organisation med ett frivilligt system?
            </seg>
          </u>
          <note type="speaker" n="9901a0bc">
            Anf. 34 ALLAN WIDMAN (fp) replik:
          </note>
          <u who="allan_widman_8718b1" xml:id="i-a32d4a68c2c19f5f-2" n="bae106da">
            <seg n="5c583f74">
              Fru talman! Jag tror att man kan göra det olika lätt och olika
              svårt för sig själv. Jag pekade i mitt anförande på att riksdag
              och regering har beslutat att den absoluta huvuddelen av soldaterna
              inte ska fastna i en heltidstjänst i Försvarsmakten utan de ska
              växla mellan studier och arbete. Förmodligen handlar det i mycket
              stor utsträckning om just universitets- och högskolestudier å
              ena sidan. Å andra kommer de in och tjänstgör i samband med krigsförbandsövningar
              eller en insats internationellt.
            </seg>
            <seg n="c00f601e">
              Om vi utformar den kommande insatsorganisationen på det sättet
              tror jag inte det är några problem. Under hela den tid jag har
              suttit i försvarsutskottet, fru talman, har det stora grundläggande
              problemet varit att vi inte har kunnat bereda plats till alla
              dem som önskade att få vara del av Försvarsmakten och få en militär
              grundutbildning. Jag tror inte att det förändras. Det finns en
              stark känsla för ett försvar av Sverige som sträcker sig till
              både andra länder och andra kontinenter men också omfattar försvaret
              av det egna fosterlandet.
            </seg>
            <seg n="c4256550">
              Det finns mycket små osäkerheter när det gäller förhållandena
              för de tre första månaderna, rekryteringstiden, eller den tid
              man är rekryt. Det uttalas mycket tydligt i propositionen att
              det är de ekonomiska villkor som gäller för dagens totalförsvarspliktiga
              som ska finnas. Det står att skyddsassistenterna som ska vaka
              över säkerheten och arbetsmiljön ska finnas kvar. Det står att
              det ska ske ett medinflytandearbete i Försvarsmakten. Utskottet
              har i sin klokskap också lagt till att det medinflytandearbetet
              också kräver ett deltagande av de värnpliktiga.
            </seg>
            <seg n="4374fc32">
              Fru talman! Jag tänker inte ge mig in på någon välfärdsdiskussion
              med Peter Jonsson. Jag kan bara säga att det i dag är fler människor
              i Sverige som arbetar än vad det var när vi tog över regeringsmakten.
              Det i sig är en tillräcklig garanti för att vi inte kommer att
              bli sämre utan bättre med vår välfärd framöver.
            </seg>
          </u>
          <note type="speaker" n="af55988f">
            Anf. 35 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-5" n="404ebd0a">
            <seg n="d46f5fbe">
              Fru talman! Allan Widman problematiserar i stora delar av sitt
              tal och vrider och vänder på orden om vad som är bra och inte.
              Jag kan dela mycket av det du sade i ditt tal. Men sedan kommer
              Allan Widman in på slutet och undrar: Kan ni inte bifalla vår
              veteranpolitik, ni tycker ju som vi?
            </seg>
            <seg n="4aee9fd3">
              Jag tycker att den är bra till stora delar och att ni har gjort
              ett väldigt bra arbete. Problemet är, Allan Widman, att jag inte
              kan plocka russinen ur kakan och ta några delar. Det är helheten
              som vi bedömer.
            </seg>
            <seg n="fa44ef81">
              När man lägger fram ett förslag med så stora luckor och så stor
              osäkerhet måste vi avslå hela propositionen och titta på det en
              gång till. Sedan finns alltid i propositioner oavsett område delar
              som man accepterar och tycker är ganska bra. Men det är inte vad
              frågan handlar om.
            </seg>
            <seg n="699864bf">
              Man kan inte säga, som Staffan Danielsson var inne på, och som
              ni andra ställer upp på: Det här är inriktningen. Nu bestämmer
              vi ruta ett, och sedan får vi lösa de andra rutorna efterhand.
              Detta är för viktigt för att säga ja till det hela.
            </seg>
            <seg n="1d4e3a50">
              Jag tog ett exempel. Det viktigaste är att vi får välutbildade
              soldater in i vårt system. Där kommer själva huvudfrågan när en
              man eller kvinna ska fatta ett beslut. Ska jag gå in eller inte
              när det finns så många osäkerheter?
            </seg>
            <seg n="32e704d2">
              Det finns egentligen två alternativ. Antingen reglerar man det
              genom lagstiftning ni hade ett förslag på ett antal lagstiftningsåtgärder
              eller genom arbetsrättsliga avtal. Ni lägger inte fram förslag
              om något av detta för att få en garanti för att vi ska få bra
              personal i framtiden.
            </seg>
            <seg n="b1fdc957">
              Det finns en för stor osäkerhet. Det gör att vi måste avböja
              och rösta nej.
            </seg>
          </u>
          <note type="speaker" n="2324f7d6">
            Anf. 36 ALLAN WIDMAN (fp) replik:
          </note>
          <u who="allan_widman_8718b1" xml:id="i-a32d4a68c2c19f5f-3" n="bae106da">
            <seg n="3c788578">
              Fru talman! Jag vill inte påstå att jag problematiserade i mitt
              anförande. Jag försökte vara saklig och peka på vad som är styrkorna
              och vad som möjligen kan vara vissa risker med förslaget. Därvidlag
              skiljer sig inte dessa förslag från någonting annat som debatteras
              i kammaren.
            </seg>
            <seg n="398c10f1">
              Peter Rådberg säger: Vi tycker bra om detta med veteranpolitik,
              men vi måste se till helheten. Jag beklagar detta djupt, fru talman.
              Det hade varit oerhört tacksamt att vända detta ställningstagande
              mot den samlade oppositionen. Man hade kunnat gå ut på våra regementen
              och besöka våra internationella insatser och säga: Vi har tre
              partier i riksdagen som inte bryr sig om detta. De tycker inte
              att det är bra att du ska få rehabilitering så längre som rehabilitering
              är meningsfull. Det är mycket bättre att den tidsbegränsas. Anhöriga
              ska inte ha någon självständig rätt till hjälp, stöd och information.
            </seg>
            <seg n="bf53a644">
              I mitt tycke målar ni in er i ett hörn och gör er själva ont
              med detta ställningstagande. Det är därför som jag säger detta
              till er. Det är två helt olika lagförslag vi talar om. De är väldigt
              lätta att separera om man nu vill göra ett mer distingerat ställningstagande.
              Det var därför jag vädjade till er att fundera en gång till på
              detta.
            </seg>
            <seg n="d30eb6fd">
              Under hela debatten i dag säger företrädare för oppositionen
              och nu Peter Rådberg gång efter annan: Regeringen har inte lagt
              fram några förslag till kollektivavtal. Om regeringen gjorde detta,
              Peter Rådberg, är jag övertygad om att anmälningarna till konstitutionsutskottet
              skulle hagla. Vi har inga som helst möjligheter att göra detta.
              Det måste ändå Peter Rådberg känna till.
            </seg>
          </u>
          <note type="speaker" n="d93af5c5">
            Anf. 37 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-6" n="404ebd0a">
            <seg n="5378da3d">
              Fru talman! Jag förstår att det sårar Allan Widman att vi kommer
              att rösta nej till detta. Jag har försökt att ge en förklaring
              och tala om hur vi resonerar. Man kan naturligtvis plocka delar
              av detta och tycka att det ska bifallas och att annat inte ska
              bifallas.
            </seg>
            <seg n="9b424fa9">
              Allan Widman vet om detta. Det är bara att följa debatten under
              den period som varit. Man har flaggat för de osäkerheter som vi
              nu lyfter fram. Jag trodde personligen att det nog skulle lösa
              sig till slut och att det skulle komma någon form av heltäckande
              förslag från regeringen. Att det inte kan vara till hundra procent
              har vi full förståelse för.
            </seg>
            <seg n="153c9683">
              Men det fattas för många bitar för att säga: Okej, vi lappar
              och lagar under vägen.
            </seg>
            <seg n="55c24d09">
              Den allmänna bedömningen är att det tar minst två tre år. Man
              sjösätter det här den 1 juli, och sedan tar det två tre år, troligtvis
              ännu längre tid. Vad händer under tiden? Ja, vi ska rekrytera
              kompetent personal, vi ska få in folk, och jag försöker sätta
              mig in i den enskilde killens och tjejens situation som står där
              och väljer: Ska jag ta den risken, med alla de osäkerheter som
              finns, eller ska jag chansa, för jag tycker att det här verkar
              rätt okej? Det är det valet varje individ får göra. Då måste man
              ha någon form av lagstiftning bakom ryggen som gör att man vet
              att det är okej och att man har ett visst skydd. Men ni vägrar
              ju. Ni har inte hunnit, eller vad det nu kan vara, och därför
              ska vi avvakta. Där ligger vår kritik.
            </seg>
          </u>
          <note type="speaker" n="89663861">
            Anf. 38 ALLAN WIDMAN (fp) replik:
          </note>
          <u who="allan_widman_8718b1" xml:id="i-a32d4a68c2c19f5f-4" n="bae106da">
            <seg n="519c5aac">
              Fru talman! Jag tycker att oppositionen har lite svårt för att
              stå still i den här diskussionen i dag. Ena sekunden angriper
              man regeringen för att den bakvägen eller köksvägen ska införa
              en ny arbetsrättslig lagstiftning för det militära området. I
              nästa ögonblick säger man: Ni har inte lagstiftningen på plats.
              Men, Peter Rådberg, det är det som ligger i det här förslaget.
              Försvarsmakten är på väg att bli en arbetsgivare bland alla andra
              arbetsgivare, med tillgång till de redskap och medel som finns
              primärt lagen om anställningsskydd, sekundärt kollektivavtal.
              Det är den vägen de får gå tills kompletterande stöd lagstiftningsmässigt
              kan levereras. De är inte i någon sämre position än någon annan
              arbetsgivare, de har precis samma möjligheter.
            </seg>
            <seg n="3d56dcb7">
              Berätta gärna för mig: Vad är det ni egentligen tycker? Ska regeringen
              lagstifta särskilt för de här ändamålen eller inte? Jag får inte
              grepp om detta.
            </seg>
            <seg n="2f7ac995">
              När det gäller veteranpolitiken sårar du inte mig. Tyvärr sårar
              du alla dem som befinner sig ute i våra operationsområden i dag,
              dem som har kommit tillbaka därifrån, mer eller mindre anfrätta
              av sin tjänstgöring, och som får ett tydligt besked att alla de
              förbättringar som föreslås för dem yrkar ni avslag på i Sveriges
              riksdag. Jag ber dig att fundera ett varv till på detta. Är det
              en bra signal att skicka att vi i riksdagen just i denna fråga
              är splittrade och står emot varandra?
            </seg>
          </u>
          <note n="0730931e" type="speaker">
            Anf. 39 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-4" n="4cf55e37">
            <seg n="4062f868"/>
            <seg n="a4baf347">
              Fru talman! Jag vill passa på att ta upp en diskussion om veteranpolitiken.
              Staffan Danielsson sade att inte någon hade tagit upp veteranpolitiken
              i sitt huvudanförande. Det går bra att läsa exakt vad jag sade
              om den; vi berömde den och tycker att den är bra. Den tänker jag
              nu berömma, Allan Widman. Jag tycker att det är en alldeles utmärkt
              utredning. Jag tycker att det finns många förslag, jag tycker
              att den är väl genomarbetad och att den på många sätt för vår
              personalpolitik inom försvarsområdet framåt.
            </seg>
            <seg n="36d4810f">
              Allan Widman har dragit stora växlar på det här och menar utåt
              att vi säger nej till alla förslagen. Vi har inte vid något tillfälle,
              inte Vänsterpartiet i alla fall, sagt att det är fel att ta bort
              femårsgränsen, att det är fel att förbättra systemet, utan vi
              har sagt att vi välkomnar förslagen. Det man gör i propositionen
              är att baka in det hela i personalförsörjningssystemet och lägga
              fram det som ett enda beslut. Då är det svårt att skilja ut det,
              eller ska man, som Peter Rådberg sade, diskutera enskildheter
              och ta russinen ur kakan och säga att de här sakerna ska vi utveckla
              vidare?
            </seg>
            <seg n="9d823519">
              Det finns ingen som helst kritik mot utredningen. Den är välkomnad,
              den är bra, och de förslag som finns där är till stora delar mycket
              bra.
            </seg>
            <seg n="a6437a4e">
              Sedan kan man diskutera medaljstriden. Som Allan Widman säger
              är det kanske för att det för osvenskt som vi inte vill diskutera
              medaljer. Men påstå inte att vi har tagit avstånd från och kritiserat
              Veteranutredningen.
            </seg>
          </u>
          <note type="speaker" n="04656320">
            Anf. 40 ALLAN WIDMAN (fp) replik:
          </note>
          <u who="allan_widman_8718b1" xml:id="i-6b01128003e9192c-0" n="bae106da" next="i-f14a7eed8568f9b1-0">
            <seg n="b4eecb40">
              Fru talman! När jag yttrade detta tidigare förhöll jag mig till
              vårt betänkande och den reservation som s, v och mp har inlämnat
              gemensamt. Där säger man:
            </seg>
            <seg n="1aa2417a">
              Vi anser att förslaget till riksdagsbeslut under punkt 2 borde
              ha följande lydelse:
            </seg>
          </u>
          <note n="da3caf01">
            Riksdagen avslår utskottets lagförslag.
          </note>
          <u who="allan_widman_8718b1" xml:id="i-f14a7eed8568f9b1-0" n="bae106da" prev="i-6b01128003e9192c-0">
            <seg n="63fb610c">
              Fru talman! Jag tror att man hade kunnat formulera ett sådant
              yrkande så att man föreslår avslag på lagförslagen med undantag
              för punkt 1.3 och punkt 1.4, det vill säga lag om Försvarsmaktens
              personal vid internationella militära insatser och lag om ändring
              i lagen om väpnad styrka för tjänstgöring utomlands.
            </seg>
            <seg n="a7601904">
              Detta skulle ha gett alla möjligheter att nyansera det politiska
              ställningstagande som oppositionen gör. Det är bara att uttrycka
              sitt yrkande på ett sätt som svarar mot de åsikter som man har
              och som jag uppfattade att Gunilla Wahlén har.
            </seg>
            <seg n="efec0961">
              Fru talman! Den lagstiftning som nu föreslås på det veteranpolitiska
              området eller alla de förslag till förbättringar som regeringen
              har hakat på löser inte vårt problem när det gäller omhändertagandet
              av soldater. Egentligen är detta bara en början på en resa som
              nästan alla andra europeiska länder har hållit på med under en
              mycket längre tid när de har värnat om både soldater och deras
              anhöriga.
            </seg>
            <seg n="146ebc22">
              Jag är tacksam för det fina berömmet, men jag hade hoppats, Gunilla
              Wahlén, att vi nu skulle ha kunnat kavla upp ärmarna tillsammans
              och se till att förverkliga detta förslag till omhändertagande.
            </seg>
          </u>
          <note n="34a337b9" type="speaker">
            Anf. 41 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-5" n="4cf55e37">
            <seg n="4062f868"/>
            <seg n="3ae4aacd">
              Fru talman! Det är ingen slump att vi har gjort på det sätt som
              vi har gjort. Det finns ett par punkter där vi inte är övertygade
              om att förslaget är bra utan där vi vill fundera eller kanske
              modifiera förslaget. Det gäller de punkter som handlar om medaljer
              och monument. Dessa har inte för den enskilde soldaten samma dignitet
              som själva Veteranutredningen där det föreslås en mycket god och
              bra rehabiliterings- och personalpolitik. Att medaljfrågan och
              monumentfrågan ska diskuteras och bryta ned det hela är Veteranutredningen
              för bra för, att de frågorna så att säga ska stoppa den.
            </seg>
            <seg n="cec6be2c">
              Jag skulle vilja ställa en fråga om medinflytande. Ni föreslår
              att Värnpliktsrådet och Värnpliktsnytt och den funktion som de
              har ska läggas ned utan att ha talat om hur man ska upprätthålla
              de värden som Värnpliktsnytt har haft i sitt granskande uppdrag
              och det uppdrag som Värnpliktsrådet har haft. På vilket sätt tänker
              ni att de här funktionerna ska bibehållas och upprätthållas redan
              från den 1 juli i år?
            </seg>
          </u>
          <note type="speaker" n="d895f6f3">
            Anf. 42 ALLAN WIDMAN (fp) replik:
          </note>
          <u who="allan_widman_8718b1" xml:id="i-a32d4a68c2c19f5f-5" n="bae106da">
            <seg n="7b2eb96d">
              Fru talman! Av propositionen framgår att det kommer att finnas
              förtroendevalda bland de så kallade rekryterna. De kommer att
              finnas på lokal nivå. Man kan laborera med tanken att ha en motsvarighet
              till ett centralt värnpliktsråd, men givet att det handlar om
              en period på 90 dagar tror jag att det blir svårt att skapa samma
              höjd i medinflytandehierarkin som vi har haft hittills. Men förtroendevalda
              kommer det att finnas.
            </seg>
            <seg n="2aedd8a3">
              Värnpliktsnytt ersätts delvis av en intern medinflytandefunktion
              inom myndigheten. Utskottet har sagt att där vill vi att rekryter
              ska vara representerade. Huruvida det är en tillräcklig ersättning
              för den granskning som bland annat Värnpliktsnytt har svarat för
              är för tidigt att säga. Oavsett vilken regering vi får i höst
              kommer det att ske, har jag förstått, en översyn med kompletteringar
              och justeringar av det system som vi nu målar upp. Det ger oss
              en möjlighet att ta ställning till om medinflytandet och granskningen
              av rekryternas arbetsvillkor är tillräckliga eller inte.
            </seg>
            <seg n="ef8a17fd">
              Gunilla Wahlén säger beträffande veteranpolitiken att det ni
              inte fullt ut ställer upp på är medaljer och monument.
            </seg>
            <seg n="4d943658">
              När det gäller medaljer kan jag försäkra Gunilla Wahlén att det
              finns få reformer som är så efterfrågade bland dem som är där
              ute under de skarpa omständigheterna. Och när det gäller monument
              har vi förvisso ett sådant tidigare, men det är ett monument som
              inte omfattar alla våra veteransoldater, till exempel inte de
              som har varit ute och tjänstgjort under Natoflagg eller EU-flagg.
            </seg>
            <seg n="7775326c">
              Men det viktiga är, fru talman, att vill Gunilla Wahlén ändå
              bifalla lagförslagen om veteranpolitiken kan hon göra det, för
              i de lagförslagen regleras varken medaljer eller minnesmonument
              utan bara skyddet av de enskilda soldaterna.
            </seg>
          </u>
          <note type="speaker" n="ddba405c">
            Anf. 43 ELSE-MARIE LINDGREN (kd):
          </note>
          <u who="else-marie_lindgren_a84483" xml:id="i-567d4b8b9f1ca796-0" n="5a6f7650">
            <seg n="0cf21176">
              Fru talman! Försvaret är för oss kristdemokrater en mycket viktig
              fråga. Försvarsmaktens uppgift är ju att värna människors liv
              och frihet likaväl som att försvara Sverige som nation och rättsstat.
              Försvaret av nationen från yttre hot är statens grunduppgift och
              därför är anslaget till försvaret ett av de viktigaste av de prioriterade
              områdena.
            </seg>
            <seg n="ab64a20a">
              För oss kristdemokrater är trygghet och säkerhet centrala, inte
              bara i de små gemenskaperna, som i familjen och trygghet på gator
              och torg. Säkerhet är även trygghet från att bli attackerad av
              fientligt inställda makter som av en eller annan anledning vill
              attackera Sverige.
            </seg>
            <seg n="ae96f829">
              Alliansregeringen har ökat de internationella ambitionerna, sanerat
              Försvarsmaktens budget, vars problem ignorerades då vänsterpartierna
              styrde. Vi kristdemokrater har i allra högsta grad bidragit till
              att öka effekten i Försvarsmakten, inte minst till att det nu
              genomförs en omfattande satsning på hemvärnet, de nationella skyddsstyrkorna.
            </seg>
            <seg n="9a4c927a">
              Fru talman! Sveriges försvarsförmåga styrs inte av antalet tanks
              eller kaserner utan av den militära förmåga och effekt som fås
              ut av den och de insatsförband som byggs på den. Det är en viktig
              ståndpunkt.
            </seg>
            <seg n="c52f2094">
              Det är omöjligt att veta hur världen ser ut om tio år. Det försvar
              som vi skapar i dag ska hantera omvärlden med dess osäkerheter,
              utmaningar och hot under många år framöver. Därför behövs det
              ett långsiktigt problematiserande perspektiv i all säkerhets-
              och försvarspolitik, liksom i verksamheten och också i beslutsfattandet.
              Okloka nedskärningar i dag blir någonting som våra barn får betala
              för i morgon.
            </seg>
            <seg n="0d0a0139">
              En väl fungerande organisation med kontinuerlig försörjning av
              personal är en nödvändig förutsättning för att insatsorganisationen
              ska kunna ge den säkerhetspolitiska handlingsfrihet som krävs.
              Det är den bästa försäkringen för att kunna hantera ett försämrat
              läge i vår del av världen. Det militära försvarets möjligheter
              att kunna växla mellan olika uppgifter, miljöer och konfliktnivåer
              samt samarbetet med andra måste utvecklas vidare.
            </seg>
            <seg n="4e68934c">
              Förmågan att integrera civila och militära insatser ska öka.
              För att hantera dessa utmaningar måste det finnas en aktuell krisfallsplanering,
              särskilt för viktiga samhällsfunktioner.
            </seg>
            <seg n="c964c6c5">
              Fru talman! Kristdemokraterna anser att allmän värnplikt ska
              finnas kvar om beredskapen kräver det, till exempel om rekryteringen
              inte tillgodoses utifrån Försvarsmaktens behov eller om hög beredskap
              krävs. Detta betyder att vi för närvarande inte tillämpar allmän
              värnplikt utifrån att riskerna för ett stort väpnat angrepp är
              små under överskådlig tid. Vi utgår från, precis som utskottet
              skriver i sitt betänkande, att regering och försvarsmakt noggrant
              planerar för att snabbt kunna återuppta grund- och repetitionsutbildning
              av värnpliktiga och civilpliktiga om läget kräver det. Detta är
              viktigt att informera om utifrån att retoriken väldigt ofta har
              gett oss upplysningar att värnplikten är slopad. Dessutom anser
              vi att regeringen årligen ska återkomma till riksdagen med redovisning
              av volymen på den militära grund- och fortsättningsutbildningen.
            </seg>
            <seg n="751f5167">
              Kristdemokraterna ställer sig bakom att insatsorganisationen,
              för att bättre kunna möta kriser och konflikter som uppstår med
              kort varsel, ska vara omedelbart gripbar och ha hög beredskap
              och användbarhet. Därför bör insatsorganisationen i framtiden
              bestå av tre delar, som vi ser det.
            </seg>
            <seg n="c89e196c">
              Hemvärnet, med de nationella styrkorna som en basplatta, har
              inriktning på det nationella försvaret och är redan i dag frivilligt
              rekryterat.
            </seg>
            <seg n="39b09821">
              De soldater som behövs rekryteras och skriver kontrakt med Försvarsmakten
              under ett visst antal år med uppehåll för civil karriär. Här finns
              också möjlighet för dem som är lite äldre att söka in till en
              utbildning om de klarar de prov som alla måste genomgå. Det ser
              vi kristdemokrater som en möjlighet att också blanda åldrar, vilket
              är positivt. De tjänstgör även utomlands under perioden.
            </seg>
            <seg n="54e2196a">
              Den tredje delen består av stående förband som är heltidsanställda
              och snabbt kan sättas in i olika konfliktområden, både i närområdet
              och långt borta.
            </seg>
            <seg n="a67bb05f">
              Vi kristdemokrater säger också att rekryteringen nu ska vara
              könsneutral. Det har vi inte alltid sagt, men nu säger vi så.
              Genomgående är att man genomför tre till fem månaders grundutbildning
              för att därefter gå vidare med specialistutbildning.
            </seg>
            <seg n="9c42f454">
              För att övergå till en Försvarsmakt med kontrakterade soldater
              menar vi också att det krävs att hela samhället ställer upp som
              nation för att vi ska kunna åstadkomma detta. Det betyder att
              de som väljer att vara kontrakterade soldater med stöd av lagstiftning
              ska kunna vara lediga från ordinarie arbete likvärdigt föräldraförsäkringen.
            </seg>
            <seg n="0cb526be">
              Vid internationella insatser bör hänsyn tas till vilka som ska
              stå för rehabiliteringsansvar utifrån ett arbetsgivaransvar. Vi
              kräver att det görs en årlig uppföljning av det nya systemet samt
              anges en kontrollstation för att följa upp hela rekryteringssystemet
              ett par år efter införandet.
            </seg>
            <seg n="140ceccc">
              Fru talman! Vi kristdemokrater talar ofta om ett försvar med
              människovärde. Därför ställer vi oss naturligtvis bakom de förslag
              som handlar om att vi nu får en veteranpolitik värd namnet.
            </seg>
            <seg n="af2e53d3">
              Vi är också väldigt glada över det handlingsprogram som nu finns
              tillgängligt för anhörigstöd. Att det har tagit så lång tid som
              tio år att få till stånd ett avtal som reglerar villkoren för
              personalen i utlandsstyrkan är för mig obegripligt. Det är så
              att hela familjen gör utlandstjänst.
            </seg>
            <seg n="25e84066">
              Hela veteranpolitiken har en oerhört viktig plats att fylla i
              det nya försvaret. Jag önskar också att vi skulle kunna utveckla
              detta vidare och att intentionen som ändå fanns i 2004 års försvarsbeslut
              skulle kunna förverkligas, nämligen att vi ska ha ett gemensamt
              försvarsmedicinskt centrum som också tar upp delar av forskning
              och utveckling när det gäller eftervård. Vi har ett försvarsmedicinskt
              centrum i Göteborg i dag. Det tror jag skulle vara viktigt och
              riktigt att vi utvecklar vidare.
            </seg>
            <seg n="0f0d9122">
              Fru talman! Jag roade mig faktiskt med att ögna igenom 2004 års
              försvarsbeslut. Då fann jag en mening som jag tänkte att jag skulle
              läsa upp. Vi ska vara medvetna om att vi hade en annan regering
              vid det tillfället. På s. 105 skriver man: För att kunna producera
              kvalificerade insatsförband för både nationell och internationell
              beredskap bör värnplikts- och förbandsutbildningssystemen ges
              en annan utformning.
            </seg>
            <seg n="f3ee3024">
              Man skriver vidare: Det bör ske en tyngdpunktsförskjutning av
              principerna för grundutbildning och bemanning från uttagning och
              placering till stöd av plikt till rekrytering av frivilliga.
            </seg>
            <seg n="c4df862f">
              Där har vi historien bakåt. Staffan Danielsson har beskrivit
              Försvarsberedningens och Pliktutredningens ståndpunkter. Ibland
              är det bra att lära av historien, och jag skulle önska att också
              vänsteralliansen ville göra det. Vi ska komma ihåg att alla partier
              var överens om just den här delen i försvarsbeslutet 2004. Det
              är ingen ny fråga, utan den har behandlats under lång tid och
              har varit viktig i många sammanhang.
            </seg>
            <seg n="e33137ba">
              Jag vill framhålla att vi också har lyssnat på vad Försvarsmakten
              har sagt under lång tid, och vi är överens med Försvarsmakten
              om att det här är den väg vi har att gå när det gäller rekrytering
              av soldater för att få ett så bra försvar som möjligt.
            </seg>
            <seg n="ffca4e4a">
              Det finns för övrigt många andra spännande ståndpunkter att läsa
              om i 2004 års försvarsbeslut.
            </seg>
            <seg n="28c10cae">
              Fru talman! Riksrevisionen har granskat detta, och utskottet
              har vid flera tillfällen yttrat att det behöver vidtas åtgärder
              för att flytta resurser från stabs- och förvaltningsverksamheten
              till insatsorganisationens kärnverksamhet. Det pågår ett arbete,
              men vi vill gärna se resultat i närtid när det gäller att stärka
              kärnverksamheten inom Försvarsmakten.
            </seg>
            <seg n="c90df062">
              Försvaret är viktigt att prioritera även i fredstid detta då
              hot som kan drabba ett land och dess folk även kommer att äga
              rum i fredstid. Det gäller allt från naturkatastrofer till terrorism.
              Utvecklade länder som Sverige måste kunna konstruera robusta samhällsskydd
              som tar sin utgångspunkt även i icke-militära resurser. Samhällets
              ökade användning och beroende av elektricitet, telekommunikation
              och informationsteknologi innebär att svåra störningar på dessa
              områden snabbt kan medföra allvarliga konsekvenser för samhällets
              funktion. Vi måste skapa ett skydd mot sårbarhet och beredskap
              inför det oväntade. Det är ett måste för att upprätthålla vårt
              teknologiska, avancerade samhälle.
            </seg>
            <seg n="04c0d990">
              Fru talman! Försvarsmakten ska ha en sådan styrka, sammansättning,
              beredskap och gruppering att den också kan verka krigsavhållande
              vid säkerhetspolitiska kriser i närområdet. Därför måste vi ha
              ett modernt och ett uthålligt försvar, för trygghetens skull.
            </seg>
            <seg n="08fd0081">
              I övrigt ansluter jag mig till vad mina allianskolleger har sagt
              när det gäller detaljer i betänkandet.
            </seg>
          </u>
          <note type="speaker" n="2f35cf5b">
            Anf. 44 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-7" n="404ebd0a">
            <seg n="03c4902f">
              Fru talman! Else-Marie Lindgren målar upp en positiv bild av
              hur hon vill se det svenska försvaret, precis som många av de
              andra borgerliga ledamöterna gör. Jag kan hålla med Else-Marie
              Lindgren i stora delar av detta. Men problemet är att det inte
              riktigt är det vi diskuterar, utan det är propositionen om att
              gå till ett frivilligt försvar och dess följder.
            </seg>
            <seg n="5fa11fa4">
              Jag reagerade på en del ord i Else-Marie Lindgrens anförande.
              Hon sade att hela samhället ska leva och att hela samhället ska
              ställa upp. Hon var också inne på lagstiftningsbiten. Där delar
              jag helt och hållet hennes uppfattning. Problemet med det förslag
              som hon kommer att stödja är att det inte fullt ut innehåller
              detta för att få kraften. Det är det som vår kritik gäller.
            </seg>
            <seg n="88b17a9b">
              Else-Marie Lindgren står här och har en idé, tanke och vision
              om att vi nog bör ha det här i framtiden. Men problemet är inte
              det. Hon pratar om människovärde och så vidare. Det blir väldigt
              mycket önskningar kring detta, och jag skulle gärna vilja ha en
              kommentar om just det.
            </seg>
          </u>
          <note type="speaker" n="dd3e98b3">
            Anf. 45 ELSE-MARIE LINDGREN (kd) replik:
          </note>
          <u who="else-marie_lindgren_a84483" xml:id="i-567d4b8b9f1ca796-1" n="5a6f7650">
            <seg n="9e77fcff">
              Fru talman! När man lägger fram en proposition och ett betänkande
              och har diskuterat det under många år jag citerade ett betänkande
              i mitt anförande kan allt inte vara precis på plats i alla sammanhang.
              Detta är en process. Vi går in i ett nytt system. Vi förändrar
              det värnpliktssystem som har funnits ända sedan 1901. Många regeringar
              har under årens lopp lappat och lagat på det. Därför menar vi
              att vi självklart måste ha ödmjukhet inför de förändringar som
              kan ske, så att vi har möjlighet att förändra också i framtiden.
            </seg>
            <seg n="9fa0441a">
              Jag tror att Miljöpartiet och vänsteralliansen har en klar bild
              av att allt inte ligger på plats. Men det är intentionen som är
              det viktiga. Vi tror att det här är ett bättre system än det vi
              har haft tidigare, utifrån de ändrade förutsättningarna i vårt
              samhälle och i omvärlden.
            </seg>
          </u>
          <note type="speaker" n="c2a7ce6f">
            Anf. 46 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-8" n="404ebd0a">
            <seg n="a1975f04">
              Fru talman! Allt är inte på plats nej, jag kan acceptera det
              till viss del. Jag har full respekt för att man inte kan vara
              klar till hundra procent med den här typen av organisation. Men
              det blir så stora luckor, Else-Marie Lindgren vi har pekat på
              några under dagen. När Kalle eller Stina står inför valet att
              välja Försvarsmakten eller inte uppstår en del frågetecken. Dels
              vet man inte vilken lön det blir på slutet, dels vet man inte
              var kostnaden för hela projektet kommer att landa om två tre år.
              Framför allt kommer det, som vi har sagt tidigare, att ta minst
              två tre år, troligtvis längre, innan vi vet vilka konsekvenserna
              är. På vägen dit kommer det att hända väldigt mycket.
            </seg>
            <seg n="97b77d70">
              Det värsta scenariot är naturligtvis att ungdomar väljer en annan
              väg i livet än just Försvarsmakten. Om det hade funnits en tydligare
              lagstiftning, som hade garanterat det här, och vi hade stått upp
              för det skulle jag ha känt mig lite mer trygg med själva systemet.
              Men det går ju inte. Därför måste man titta på detta från början.
              Man kan inte bara plocka delar och tycka att några är bra och
              andra inte är bra.
            </seg>
            <seg n="22f54bee">
              Det är det som är grundkritiken mot det förslag som ni lägger
              fram. Det går inte att ha bara en vilja och sedan lappa och laga
              under tiden. Det måste vara större bitar som ska på plats. Vi
              är helt överens om att Försvarsmakten har ett otroligt viktigt
              uppdrag, och det viktigaste är att få in rätt personal. Men där
              kan det bli en brist, eftersom individen kanske tvekar på grund
              av att det fattas för mycket viktiga detaljer i propositionen.
            </seg>
          </u>
          <note type="speaker" n="ce92d223">
            Anf. 47 ELSE-MARIE LINDGREN (kd) replik:
          </note>
          <u who="else-marie_lindgren_a84483" xml:id="i-567d4b8b9f1ca796-2" n="5a6f7650">
            <seg n="87d53ce4">
              Fru talman! Det här är självklart en enorm omställning för Försvarsmakten.
              Vi har sett det i andra länder, som några har påpekat. Men de
              flesta länder har gått åt det här hållet annars hade de kanske
              slutat med det.
            </seg>
            <seg n="a5838556">
              Jag tycker att det är viktigt att vi stöder Försvarsmakten, för
              att den ska ha en attraktionskraft så att unga män och kvinnor,
              och för den delen också lite äldre, vill satsa några år för sitt
              lands bästa, som vi brukar säga.
            </seg>
            <seg n="0275797f">
              Vi kristdemokrater har föreslagit att det ska göras en årlig
              utvärdering, och vi vill ha en kontrollstation om några år för
              att säkerställa att systemet fungerar. Jag tycker att det är viktigt
              att ha den eftertänksamheten också i fortsättningen när vi gör
              en så stor förändring i Försvarsmaktens rekrytering.
            </seg>
          </u>
          <note type="speaker" n="c28b0491">
            Anf. 48 Försvarsminister STEN TOLGFORS (m):
          </note>
          <u who="sten_tolgfors_forsvarsmini" xml:id="i-3b1a7d2bd6f845ed-6" n="5ae2d29a">
            <seg n="2170ea64">
              Fru talman! Försvarspolitik ska handla om försvarsförmåga. Det
              är det som är uppgiften, och det är det som är ansvaret. Därför
              har vi i Alliansen de senaste två och ett halvt åren genomfört
              den största reformeringen av försvaret på ett antal decennier.
              Allt vi gör syftar till att höja landets försvarsförmåga.
            </seg>
            <seg n="61df728a">
              Insatsorganisationen ska vid utgången av 2014 i stort vara färdigbemannad
              med frivilligt rekryterade soldater. Syftet är att höja kvaliteten,
              användbarheten och tillgängligheten i insatsorganisationen genom
              övergång till stående och kontrakterade förband. Vi skapar nu
              ett fullt ut användbart försvar, där samma förband fungerar för
              försvarets alla uppgifter, att värna Sverige och Sveriges intressen
              i landet, i närområdet och utanför närområdet.
            </seg>
            <seg n="9038c2b1">
              Förr stod blocken emot varandra i Europas hjärta. Östersjön var
              ett hav där Nato och Warszawapakten dagligen gnagdes mot varandra.
              Mitt emellan stod Sverige, inte bara militärt alliansfritt utan
              fastmer politiskt neutralt. Detta lade betydande restriktioner
              på vår samverkan med andra i en tid då det fanns ett invasionshot
              med supermakten Sovjetunionen i Sveriges omedelbara närhet.
            </seg>
            <seg n="db45cede">
              I dag är Östersjön ett Europasamarbetets innanhav. Östersjön
              kantas av Nato- och EU-länder. Sverige är ett land som bygger
              säkerhet tillsammans med andra. Vi har tillfört försvarspolitiken
              ett nytt närområdesperspektiv för Östersjön, Norden och EU.
            </seg>
            <seg n="b4e3bc5b">
              Det finns i dag ingen aktör som har vilja eller förmåga att utgöra
              den gamla tidens storskaliga invasionshot mot Sverige. Däremot
              går det aldrig att utesluta risk för militära intressekonflikter
              eller kriser i vårt närområde. Vi lever med en bred hotbild där
              hoten har det gemensamt att de kommer snabbt när de väl kommer.
              Kriget i Georgien tog fem dagar och avgjordes på två. Det var
              mindre än 20 000 ryska soldater på plats, men de kom dit över
              natt.
            </seg>
            <seg n="abf5ae20">
              Det rimmar synnerligen illa med det försvar Alliansen övertog
              där den politiska kravställningen var sådan att bara en tredjedel
              av den nationella insatsorganisationen eller drygt 11 000 man,
              2008, skulle gå att använda inom ett år. Övriga förband behövde,
              på grund av det försvarspolitiska arvet, mellan ett och tre år
              på sig för att kunna användas. Då har den moderna tidens konflikter
              sedan länge kommit och gått.
            </seg>
            <seg n="77c4e1b8">
              Hela den nya insatsorganisationen, om 50 000 personer, ska gå
              att använda på ett par dagar om Sverige hotas. Detta ger en betydligt
              höjd försvarsförmåga för Sverige. Samma förband ska kunna användas
              för försvarets alla uppgifter. Stående och kontrakterade förband
              ger mycket hög kvalitet och användbarhet jämfört med i dag.
            </seg>
            <seg n="fd237439">
              Ökad försvarsförmåga kräver ett nytt personalförsörjningssystem.
              Värnplikten är inte legalt möjlig att använda utanför landets
              gränser med mindre än att Sverige hotas av krig. Värnpliktiga
              kan inte användas i fredsbevarande och fredsfrämjande insatser.
              Det är därför försvaret har tvingats ha två organisationer.
            </seg>
            <seg n="a2b93bab">
              Vid sidan av den nationella insatsorganisationen, baserad på
              värnplikt, har man tvingats ha en särskild anställd utlandsstyrka.
              Det är också därför de bästa förband Sverige har löpande läggs
              ned, när de är som allra bäst utbildade, övade och insatserfarna,
              när de kommer hem efter en internationell insats.
            </seg>
            <seg n="147cada2">
              I det socialdemokratiska försvaret har Sverige inte haft några
              erfarna förband över huvud taget, bara erfarna individer. Detta
              har sänkt landets försvarsförmåga.
            </seg>
            <seg n="88b5f9f6">
              Röstar man, som oppositionen, mot alla de reformer som krävs
              för att höja försvarsförmågan får man inte heller någon höjd försvarsförmåga.
              Resultatet blir ett försvar där dagens brister fortgår. Då kan
              man låtsas att man delar regeringens vilja till ett användbart
              försvar. Då kan man låna Alliansens nyckelord, men det faller
              platt när man går emot allt som verkställer dem.
            </seg>
            <seg n="575d023d">
              Fru talman! Jag tycker att det är underligt att det inte har
              ansetts att det svåraste och farligaste uppdrag en svensk kan
              ha, att göra en skarp militär insats, kräver professionalitet,
              utan då är en ann så god som en ann.
            </seg>
            <seg n="7ec1975f">
              Men professionalism, i meningen rätt utbildade, rätt övade, rätt
              utrustade och erfarna soldater och förband, räddar svenska liv.
              I Afghanistan är det soldaternas kvalitet som har begränsat svenska
              förluster, inte minst eftersom de efter värnpliktsutbildningen,
              med erfarenhet från NBG, haft flera års fortsatt utbildning och
              övning.
            </seg>
            <seg n="f20e7200">
              Skulle det uppstå konflikt i vårt land eller i vårt närområde
              kommer situationen inte att bli mindre skarp än i Afghanistan
              det är precis tvärtom. Då blir professionalism och kvalitet än
              viktigare, för att inte säga helt avgörande, för att försvaret
              ska kunna lösa uppgiften, försvara vårt land och rädda svenska
              liv.
            </seg>
            <seg n="9447d738">
              Svenska folkets tolerans för förluster är låg, och det är bra,
              annat än vid hot av helt existentiell natur. Värnpliktsförsvaret
              byggde på tolerans för förluster vid försvaret av landet. Det
              är bra att kraven på skydd och säkerhet stiger, och vi möter dem
              med bättre utbildning, övning, utrustning och erfarenhet. Det
              är en del av det ansvar vi som försvarspolitiker har.
            </seg>
            <seg n="810ddac5">
              Värnplikten är inte som den en gång var. Förr kallades alla unga
              män in årskullsvis. På senare år har det varit mindre än 10 procent
              av en manlig årskull som har kallats in. Räknar man in kvinnorna,
              vilket Alliansen anser att man ska, är det någonstans kring 5
              procent av en ung årskull.
            </seg>
            <seg n="cf272f32">
              Förr var män krigsplacerade till 47 års ålder. På senare år har
              man varit krigsplacerad i insatsorganisationen i två till tre
              år efter avslutad grundutbildning. Ca 70 procent av de värnpliktiga
              har inte velat vara en del av försvarets framtid. De har inte
              velat bli officerare och inte velat göra insats. Vi har därmed
              felutbildat till 70 procent. Vi har alltså till 70 procent gett
              fel soldater ett års utbildning och sedan behållit dem krigsplacerade
              i bara två till tre år, givet Försvarsmaktens uppgifter.
            </seg>
            <seg n="ece31d5c">
              För Alliansen är det självfallet bättre att hitta rätt soldater
              från början. Det är precis denna väg andra länder går i sina reformer,
              vare sig vi talar om USA, Nato eller för den delen Ryssland. Det
              är inte längre stora värnpliktsförband som ger försvarsförmåga.
              Det är i stället kvalitet, professionalism, tillgänglighet och
              användbarhet som styr den.
            </seg>
            <seg n="777d9a8a">
              Fru talman! Den 1 juli övergår vi till rekrytering på frivillig
              grund. Därmed avskaffas, i strid med Vänstern, Miljöpartiet och
              Socialdemokraterna, den sista lagstadgade negativa särbehandlingen
              på grund av kön i svensk lag. Kvinnor och män kommer att rekryteras
              på lika villkor. Intresse och lämplighet, inte kvotgruppstillhörighet,
              som oppositionen vill, kommer att styra vilka som rekryteras.
              Pliktlagen kommer att finnas kvar för att kunna tillämpas om försvarsberedskapen
              i framtiden så skulle kräva, men den görs i dag, i strid med oppositionen,
              könsneutral.
            </seg>
            <seg n="9269eeac">
              Andelen kvinnor som går grundläggande militär utbildning har
              under den här alliansregeringens tid redan dubblerats till 9 procent,
              2009. Antalet intresseanmälningar från kvinnor har ökat med 500
              procent efter att vi, inte oppositionen, har börjat tillfråga
              dem aktivt. Antalet kvinnor som har antagningsprövat har vuxit
              med 120 procent på ett enda år.
            </seg>
            <seg n="3a7de834">
              I dag kommer Socialdemokraterna, Vänstern och Miljöpartiet att
              rösta emot likabehandling av män och kvinnor, rösta emot att den
              sista lagstadgade diskrimineringen på grund av kön i svensk lag
              ska tas bort. Miljöpartiets krumbukter är intressantast av alla.
              De är egentligen för, men de kommer ändå att rösta emot.
            </seg>
            <seg n="6895ac91">
              Jag vill också understryka att det Försvarsmakten säger är att
              fler kvinnor i försvaret har en betydande operativ effekt. Därför
              stärker vi kvaliteten i försvaret genom att bredda rekryteringen.
            </seg>
            <seg n="3c429ab3">
              Fru talman! Allt tyder på att rekryteringen till Försvarsmakten
              kommer att gå mycket bra. Vi ser ett betydande söktryck till Försvarsmakten,
              vare sig det gäller grundutbildning eller internationella insatser,
              inklusive Afghanistan.
            </seg>
            <seg n="831d6d3c">
              Man har frågat unga män och kvinnor. Vad säger de då? Jo, 44
              procent av unga män och ca 25 procent av unga kvinnor säger sig
              vara intresserade av att genomföra militär grundutbildning.
            </seg>
            <seg n="d883df83">
              Av den sista kullen värnpliktiga är det 80 procent som vill fortsätta
              utbildningen på frivillig grund. Av dem som mönstrat i det gamla
              systemet i dessa övergångstider är det 85 procent som vill börja
              utbildningen i det nya systemet.
            </seg>
            <seg n="bd80de2d">
              Det här stora intresset möter mer än väl försvarets behov av
              en planerad årlig rekrytering på ca 4 000 personer. Det är ungefär
              lika många som tidigare har rekryterats med värnplikt. Men genom
              att försvaret nu drar till sig unga människor som verkligen är
              intresserade av och motiverade att utbilda sig och vara en del
              av försvarets framtid ökar effektiviteten i utbildningen och kvaliteten
              i försvaret.
            </seg>
            <seg n="d062f81c">
              Fru talman! Rekrytering på frivillig grund är starkt kvalitetsdrivande.
              I hemvärnets försöksverksamhet ligger antalet utbildningstimmar
              de första tre månaderna på över 600 timmar. I värnpliktsutbildningen
              har antalet timmar varit drygt 400 de första tre månaderna. Det
              är alltså fråga om en 50-procentig kvalitetshöjning i utbildningens
              innehåll.
            </seg>
            <seg n="34295558">
              I hemvärnets försök i Dalarna har man redan ett par gånger uppnått
              5050 mellan män och kvinnor i rekryteringen.
            </seg>
            <seg n="99022de0">
              I Örebro-Värmland har hemvärnet prövat att rekrytera en bredare
              åldersgrupp mellan 19 och 35 år med stabila grupper som resultat.
              Då får man olika åldrar, utbildningar, yrkeserfarenheter och familjesituationer
              representerade i gruppen och dessutom bättre kvalitet. Soldater
              är inte som bäst när de är 1819. De är kanske som bäst och stabilast
              när de är 25.
            </seg>
            <seg n="d2561b2a">
              De frivilligt rekryterade säger till oss och till Försvarsmakten:
              Gör något bra av vår tid! Vi är här frivilligt. Ge oss bra innehåll
              och kvalitet i utbildningen! Annars har vi alternativ.
            </seg>
            <seg n="a201beb1">
              Det sätter en god press på politik och försvarsmakt. Våra soldater,
              är jag övertygad om, kommer att vara mycket attraktiva på den
              civila arbetsmarknaden efter Försvarsmakten.
            </seg>
            <seg n="e51616ac">
              De har valts ut i konkurrens. De har utbildats, övats och prövats
              i kvalificerade uppgifter. De ger en kvalitetssäkrad rekryteringsbas
              för civila arbetsgivare. Jag är övertygad om att insikten om detta,
              att erfarenhet från Försvarsmakten uppskattas, i sin tur kommer
              att stärka intresset bland unga att söka sig till Försvarsmakten.
            </seg>
            <seg n="cf2f39d3">
              Fru talman! Detta är en reform som Försvarsmakten själv har önskat
              och drivit på under många år. Den är väl förberedd av försvarsberedning
              och Pliktutredningen, även om jag noterar att Peter Jonsson nu
              ägnade betydande kraft åt att underkänna sitt eget arbete i Pliktutredningen.
            </seg>
            <seg n="27063cbe">
              Alla unga människor kommer nu att ställas inför frågan om Försvarsmakten
              och militär grundutbildning är något för dem. Efter intresseanmälan
              tas unga människor ut till tester och urval. De mest lämpade och
              intresserade tas sedan ut och genomför en tre månaders grundläggande
              soldatutbildning.
            </seg>
            <seg n="d24836f9">
              Sedan fattar Försvarsmakten och den enskilde beslut: Var det
              här rätt för oss? Därefter vidtar en åtta månader lång befattningsutbildning
              med sikte på anställning eller deltidsanställning och stående
              och kontrakterade förband.
            </seg>
            <seg n="c7bd938f">
              Fru talman! Det är oerhört positivt att se den utveckling som
              nu sker inom Försvarsmakten. Man berättade bara för någon vecka
              sedan att man tidigarelägger anställning av 300 soldater i de
              nya förbanden från 2011 till 2010. Man aviserar att ytterligare
              tidigarelägga anställning av 300 soldater från 2011 till 2010.
            </seg>
            <seg n="1938607c">
              Fru talman! Oppositionen säger nej till rekrytering på frivillig
              grund, men man har inga pengar i budgeten avsatta för att täcka
              extrakostnaden för den egna politiken. Pliktutredningen visade
              att rekrytering på frivillig grund är 2 miljarder billigare per
              år för att utbilda 3 000 insatsklara soldater än tillämpad värnplikt.
            </seg>
            <seg n="01924074">
              Socialdemokraterna har dessutom genom ordföranden i försvarsutskottet
              löpande krävt ett överintag av värnpliktiga, upp till 15 000 varje
              år. Då tillkommer minst 1 miljard varje år i nya kostnader. Det
              är pengar som inte ger försvarsförmåga. Var är de pengarna, Peter
              Jonsson? Det är 3 miljarder bara där.
            </seg>
            <seg n="6a6d648c">
              Det ska läggas till de 2 miljarder som oppositionen öppet föreslår
              att de ska skära ned försvarsutgifterna med. Det finns en lång
              rad ytterligare exempel på underfinansiering. Utöver de 2 miljarder
              som oppositionen öppet yrkar att det ska skäras ned med är det
              ytterligare 34 miljarder varje år i underfinansiering.
            </seg>
            <seg n="7aceedf7">
              Socialdemokraterna, Vänstern och Miljöpartiet har nu gått igenom
              en hel mandatperiod utan att ha en genomförbar, preciserad eller
              finansierad försvarspolitik och faktiskt utan att ens ha en budget
              för försvaret. I Ekot i P1 har både Peter Rådberg och Anders Karlsson
              fått tillstå att de inte har en aning om hur dessa nedskärningar
              ska gå att förverkliga.
            </seg>
            <seg n="20c8de30">
              De senaste åren har oppositionen sagt nej till allting som innebär
              reform och försvarsförmåga. Man har sagt nej till nya helikoptrar,
              nej till Handlingsplan Gripen, nej till C17 SAC, nej till nya
              ubåtar, nej till försvarets nya inriktning, nej till stående och
              kontrakterade förband, nej till likabehandling av män och kvinnor,
              nej till frivillig rekrytering och kanske värst av allt, fru talman,
              nej till den nya veteransoldatpolitiken. Jag vill här passa på
              att ge Allan Widman ett erkännande för hans engagemang i denna
              fråga.
            </seg>
            <seg n="d4b68da9">
              Socialdemokraterna, Vänstern och Miljöpartiet har i utskottet
              och kommer i dag i kammaren att säga nej till bättre omhändertagande
              av och större socialt ansvar för dem som valt att ta risker för
              att värna andra människor, för dem som har gjort en insats för
              Sverige och för andra länder. De säger nej till att ge stöd till
              dem som har gjort en insats för freden.
            </seg>
            <seg n="f74ecc60">
              De kommer att säga nej till bättre information till anhöriga,
              nej till bättre stöd för anhöriga, nej till tidsobegränsat ansvar
              gentemot soldater, nej till extra stöd till de svårast skadade
              soldaterna, nej till bättre samordning av samhällets stöd, nej
              till att visa uppskattning från statens sida för soldater som
              tagit risker för att värna andra. Men gör allt detta med en enda
              förklaring, fru talman: Det är så svårt att ge medalj till rätt
              personer. Det är sorgligt.
            </seg>
            <seg n="5266eae0">
              Sverige har gjort internationella insatser sedan 1948. Socialdemokraterna
              har haft 60 år på sig att ta ansvar för veteransoldatfrågorna.
              Det har man inte gjort. När vi nu i dag ska fatta beslut om den
              första samlade veteransoldatpolitiken säger man nej.
            </seg>
            <seg n="ff972f3a">
              Den naturliga frågan till Peter Jonsson blir därför: Ska ni riva
              upp stödet till veteranerna om ni vinner valet? Om ni i dag inte
              deklarerar att ni ska riva upp det, varför röstar ni då inte ja
              när frågan behandlas av riksdagen?
            </seg>
            <seg n="90a32f56">
              Fru talman! I dag lägger Alliansen den sista stora pusselbiten
              i den största reformeringen av försvaret på 50 år. Syftet och
              resultatet av detta blir ökad försvarsförmåga för Sverige.
            </seg>
            <seg n="ed4b2e21">
              (Applåder)
            </seg>
          </u>
          <note type="speaker" n="0e2ad1e3">
            Anf. 49 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-7" n="463c8715">
            <seg n="d1bf224f">
              Fru talman! Jag vill först informera försvarsministern han verkar
              inte vara tillräckligt påläst om att vårt förslag är en tre månaders
              könsneutral plikt. Sedan går man frivilligt in i en organisation,
              i Försvarsmakten. Så har vi det klargjort.
            </seg>
            <seg n="7bfddb2e">
              Vårt personalförsörjningssystem bygger på plikt till frivillighet.
              Den borgerliga alliansens förslag till personalförsörjning bygger
              på frivillighet till plikt. Då föreslår jag hellre plikt till
              frivillighet.
            </seg>
            <seg n="bd278cf9">
              Vad menar jag med det? Man pliktas in för att delta i internationell
              tjänstgöring. Det är inte frivilligt. Går man in i Försvarsmaktens
              organisation tvingas man gå ut och göra internationell tjänstgöring.
            </seg>
            <seg n="25eaab0d">
              I vårt system är det frivilligt. Det gör man om man vill. Men
              man ska utbilda sig utifrån Försvarsmaktens inriktning med grund
              för nationell säkerhet och trygghet för vårt eget land.
            </seg>
            <seg n="4777676d">
              Jag blir nästan häpen. Så här sade försvarsministern: De insatser
              som vi har genomfört under 40 år nu och flera år i mycket tuffa
              situationer har inte varit professionella. Men nu blir vi professionella.
              Då blir det en bättre tingens ordning.
            </seg>
            <seg n="cfc5f249">
              Jag tycker att det är nedvärderande mot alla de soldater, både
              kvinnor och män, som har varit ute i våra internationella insatser
              med den inriktningen. Samtidigt slänger han i väg en riktlinje
              till Danmark, Norge och Finland som i dag har värnplikt att deras
              förband inte är professionella. Hur ska det nordiska samarbetet
              bli i framtiden med den typen av inriktning när det gäller försvarspolitiken?
            </seg>
            <seg n="c41dd6b7">
              Jag kommer att svara om veteranpolitiken i nästa replik. Jag
              tror inte att försvarsministern har förstått hur det socialdemokratiska
              samhället ska vara uppbyggt, men jag kan ta det sedan.
            </seg>
          </u>
          <note type="speaker" n="eac45f04">
            Anf. 50 Försvarsminister STEN TOLGFORS (m) replik:
          </note>
          <u who="sten_tolgfors_forsvarsmini" xml:id="i-3b1a7d2bd6f845ed-8" n="5ae2d29a">
            <seg n="89b35aae">
              Fru talman! Vårt förslag, säger Peter Jonsson. Jaha, säger jag.
              Jag har läst er motion. Det finns inga sådana förslag där, tvärtom.
              Ni kommer att säga nej utan alternativ i dag. Ni kommer att säga
              nej utan finansiering.
            </seg>
            <seg n="7b6bb6b5">
              Vems förslag? Är det Socialdemokraternas förslag? Är det Vänsterns
              förslag? Är det Miljöpartiets förslag? Är det Peter Jonssons förslag?
              Finns det ett gemensamt förslag? Jag vill gärna se yrkanden. Jag
              vill se gemensamma motioner och texter med sådant som ni driver.
            </seg>
            <seg n="a8e27598">
              Sanningen är att det inte finns några sådana förslag. Jag har
              läst er motion.
            </seg>
            <seg n="584e28a7">
              Jag har i dag noterat ett antal frågor från Peter Jonsson som
              jag nu tänkte ta tiden i anspråk för att besvara. För det första
              vill jag fråga Peter Jonsson: Vad står det på s. 126 i propositionen?
              Jag vill också fråga Peter Jonsson: Vad står det på s. 127 i propositionen?
            </seg>
            <seg n="eda48e12">
              Jag vill be Peter Jonsson att redan nu precisera vilken kritik
              från Lagrådet det är man bygger sina argument på. Jag vill också
              be Peter Jonsson precisera hur det kommer sig att han nu tycker
              att riksdagen och regeringen ska fatta beslut om löner i strid
              med den svenska modellen. Det är tydligen inte längre parterna
              som ska göra det.
            </seg>
            <seg n="7380e508">
              Jag vill be Peter Jonsson förtydliga hur han anser att det inte
              längre är lag som ska föregå förordning eller att lag och förordning
              föregår avtal på arbetsmarknaden. Jag vill också be Peter Jonsson
              förtydliga hur det kommer sig att han inte pratar om det propositionen
              handlar om, det vill säga rekrytering på frivillig grund kontra
              rekrytering med plikt. I stället pratar han om anställningsformer
              i de stående kontrakterade förbanden, som parterna i allt väsentligt
              ansvarar för att klara ut.
            </seg>
            <seg n="de140966">
              Grundfrågan, Peter Jonsson, är: Hur kommenterar du s. 126 och
              s. 127 i propositionen? Du har ju ägnat så mycket tid och kraft
              åt att tala om de frågor som är belysta där.
            </seg>
          </u>
          <note type="speaker" n="3a6b26be">
            Anf. 51 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-9" n="463c8715">
            <seg n="54d79a36">
              Fru talman! Lagrådets påpekande när det gäller den här propositionen
              är klart och tydligt. Det saknas ett antal förordningar och eventuella
              avtal för att man ska se helheten i det system som försvarsministern
              tar fram. Vi har hela dagen sagt att det vore bra om vi hade kunnat
              se helheten när vi ska fatta beslut om huruvida vi ska vara för
              eller emot systemet.
            </seg>
            <seg n="c2128c87">
              Vi vet exempelvis att 6 500 yrkessoldater kommer att kosta mellan
              3 och 4 miljarder. Det har inte försvarsministern med i någon
              budget. Vi vet inte vilken nivå lönen kommer att ligga på efter
              tre månader. Det kommer naturligtvis inte vi politiker att påverka,
              men det vore bra att veta ungefär vilket härad det handlar om.
            </seg>
            <seg n="32717388">
              När det gäller veteransoldatpolitiken vill jag säga att vi tror
              på det generella välfärdssamhället och att det kan förbättras.
              Det generella välfärdssamhället gäller även soldater och anställda
              inom Försvarsmakten. Om det är brister där vill vi naturligtvis
              rätta till dem med olika insatser både ekonomiskt och lagmässigt.
            </seg>
            <seg n="9d57c7ef">
              Er politik går mer och mer ut på att man ska ha särlösningar
              för vissa grupper. Det tror vi inte på. Vi tror på det generella
              välfärdssamhället. Vi tycker inte om stupstocksregeln i sjukförsäkringen.
              Vi tycker inte om låga ersättningsnivåer som gör att folk får
              gå från hus och hem på grund av att de blir sjuka. Det gäller
              i så fall även soldater i morgondagens försvar.
            </seg>
            <seg n="03ed0f61">
              Det är bättre att ni rättar till de förändringar av negativ karaktär
              som ni har gjort i det övriga samhället innan vi tar en diskussion
              om särlösningar för soldater.
            </seg>
          </u>
          <note type="speaker" n="3e70c1ae">
            Anf. 52 Försvarsminister STEN TOLGFORS (m) replik:
          </note>
          <u who="sten_tolgfors_forsvarsmini" xml:id="i-3b1a7d2bd6f845ed-10" n="5ae2d29a">
            <seg n="65571d60">
              Fru talman! Lagrådet har kommit med ett yttrande. Lagrådet har
              inte avstyrkt propositionen. Det finns ingen som helst grund för
              att, som oppositionen gör, hänvisa till Lagrådet och hävda att
              det skulle stödja ett avslagsyrkande på propositionen. Det var
              ett rent yttrande.
            </seg>
            <seg n="e5c982b8">
              Jag ställde några frågor som jag inte fick svar på. På s. 126
              i propositionen reds anställningsskyddet för rekryter ut. Peter
              Jonsson hävdade att det inte finns med i propositionen. På s.
              127 reds a-kassan för rekryter ut. Det gäller bland annat överhoppningsbar
              tid. Det är något som Peter Jonsson hävdade inte finns med i propositionen.
            </seg>
            <seg n="00b8fbf7">
              Peter Jonsson talar om att vi inför särlösningar. Det finns i
              dag två lagar med särlösningar för försvarets soldater. Den ena
              är värnpliktslagen. Den andra är en särskild lag om anställningsskydd.
              Det är den jag hänvisar till. Med dagens beslut utvidgas den till
              att gälla rekryter.
            </seg>
            <seg n="2f290e25">
              När det gäller kostnaden vill jag säga att hela vår budget bygger
              på en övergång till stående och kontrakterade förband och frivillig
              rekrytering. Det är det som Försvarsmakten har räknat på. Socialdemokraterna
              har inte räknat på att Pliktutredningen visade att det för att
              få 3 000 insatsklara soldater är 2 miljarder dyrare varje år att
              använda Peter Jonssons pliktsystem än vårt frivilliga system.
              Det finns inga sådana pengar i Socialdemokraternas budget.
            </seg>
            <seg n="bb049bae">
              Ska man gå på vad utskottets ordförande, Anders Karlsson, har
              krävt ett antal gånger, nämligen att 15 000 värnpliktiga ska utbildas
              varje år har ni en ytterligare kostnad på 12 miljarder varje år,
              utöver de 2 miljarder som ni själva förstår att ni ska skära ned.
            </seg>
            <seg n="336c7ad3">
              Redan nu kan vi summera detta till 6 miljarder varje år i en
              svagare budget. Lägg därtill att ni tror att helikoptrar är gratis
              och att ni redan har tillgodoräknat er pengar från en stödutredning
              så hamnar ni på 7 miljarder i svagare budget varje år.
            </seg>
            <seg n="54c599dc">
              Vår budget bygger på det nya. Ni har inte räknat in kostnader
              för egna förslag i er budget.
            </seg>
          </u>
          <note type="speaker" n="2d538a3d">
            Anf. 53 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-9" n="404ebd0a">
            <seg n="299a5153">
              Fru talman! Försvarsminister Sten Tolgfors började med en allmän
              politisk exposé över läget 1945 till 2009 och talade om hur han
              vill att det ska vara. Han pratade mycket om användbarhet. Jag
              kan göra en reflexion över helikoptrarnas användbarhet i Afghanistan.
              Det har vi väntat på ett tag. Nu köper man antagligen dyra från
              USA. Så var det med användbarheten på den punkten.
            </seg>
            <seg n="6c087719">
              Försvarsförmågan bygger på erfarna soldater. Hur ska man locka
              framtidens soldater in i det här systemet, som alla partier vill,
              med en lön på troligtvis 17 000 kronor? Man vet ju inte vad lönen
              kommer att bli, men den kommer att ligga någonstans där. När arbetslösheten
              sjunker och tillväxten ökar, hur ska då Försvarsmakten tackla
              konkurrensen och få in de personer som vi vill ha i försvaret?
            </seg>
            <seg n="c18b1b51">
              Det tar minst tre år innan allt detta är på plats. Man har någon
              form av inriktning, har vi fått höra. Det är inriktningen som
              är viktig och vi får lappa och laga under tiden.
            </seg>
            <seg n="99182543">
              Det är det vår kritik gäller. Man har ingen helhetsbild av förslaget.
              Man har en inriktning. Den inriktningen är helt avgörande för
              de tjejer och killar som ska bestämma om de ska gå in i Försvarsmakten
              eller inte. Man måste ju veta förutsättningarna; det gäller på
              alla områden.
            </seg>
            <seg n="c9c4fb1e">
              Det generella kostnadsläget är skickat till nästa regering. Vi
              vet inte vad det kostar. Det finns inte ens någon uppfattning
              om det. Det är vad den allvarliga kritiken gäller.
            </seg>
            <seg n="0e9a193f">
              Det blir med andra ord ingen logisk övergång från plikten till
              frivilligheten. Osäkerheten för den enskilda individen är uppenbar.
              Därför finns också en risk att det går i kras.
            </seg>
          </u>
          <note type="speaker" n="f7c272e0">
            Anf. 54 Försvarsminister STEN TOLGFORS (m) replik:
          </note>
          <u who="sten_tolgfors_forsvarsmini" xml:id="i-3b1a7d2bd6f845ed-11" n="5ae2d29a">
            <seg n="68a26737">
              Fru talman! I dag har Peter Rådberg sagt att det är ett knappt
              halvfärdigt förslag och att han därför ska rösta emot det. Vad
              sade Peter Rådberg när Pliktutredningen, den utredning han själv
              ingick i, presenterade sitt förslag, som är exakt det vi nu lägger
              fram? Jag citerar från Svenska Dagbladet den 25 juni 2009: Utredningens
              gröne ledamot Peter Rådberg lovordar förslaget om ett försvar
              byggt på frivillighet. Detta är en lyckans dag, konstaterar han.
            </seg>
            <seg n="aadccb77">
              Det är alltså samma förslag som han nu röstar emot i kammaren.
            </seg>
            <seg n="367bd0eb">
              Så här sade Peter Eriksson: Vi behöver inte ha någon värnplikt
              i Sverige. Det är en tidsfråga innan den avskaffas. Miljöpartiet
              har för övrigt drivit den frågan väldigt länge. Nu börjar vi få
              de andra partierna med oss.
            </seg>
            <seg n="b50aff39">
              Peter Rådberg ska alltså rösta emot det förslag som han själv
              har varit med om att utreda. Han har själv i Ekot nyligen deklarerat
              att han, som han uttryckte det, står bakom borgerlighetens förslag
              i Pliktutredningen. Men nu har makten talat. Makten har fått Miljöpartiet
              att släppa politik, värderingar, tidigare förslag och egna visioner.
            </seg>
            <seg n="58934890">
              Jag vill kommentera frågan om pengar. Vår budget bygger på denna
              övergång. I den gemensamma trepartimotionen säger Rådberg tillsammans
              med två andra partier att man inte kan bedöma kostnaderna. Samtidigt
              påstår ni att det är underfinansierat. Hur går det ihop? Ni kan
              inte bedöma kostnaderna, men ni vet att det är för mycket.
            </seg>
            <seg n="faf64b98">
              Vi kan bedöma kostnaderna, och vi vet att detta ryms i budgeten
              eftersom Försvarsmakten själv har sagt att så är fallet.
            </seg>
            <seg n="326ea249">
              Ni har lyckats skriva ännu en trepartimotion utan tillstymmelse
              till eget alternativ. Jag vill fråga Rådberg: Håller du med om
              det alternativ som kollegerna Socialdemokraterna och Peter Jonsson
              lade fram?
            </seg>
            <seg n="36cfea65">
              Alternativet är plikt. Det sade Peter Jonsson till kammaren för
              bara några minuter sedan. Är det nu plikt som gäller för Miljöpartiet
              och att ni avslår allt ni tidigare trott på?
            </seg>
          </u>
          <note type="speaker" n="95bd78c0">
            Anf. 55 PETER RÅDBERG (mp) replik:
          </note>
          <u who="peter_radberg_0a5fb2" xml:id="i-62cfb9f29bd42c69-10" n="404ebd0a">
            <seg n="bf599de4">
              Fru talman! Det är roligt att stå här. Det är som en cirkus.
            </seg>
            <seg n="f247eeea">
              Jag kan svara på dina frågor, så får vi se om du svarar på mina
              sedan.
            </seg>
            <seg n="23df40f1">
              Jag har mycket tydligt redogjort för Miljöpartiets ståndpunkt
              i pliktfrågan. Sten Tolgfors behöver inte läsa upp det och försöka
              hitta en spricka.
            </seg>
            <seg n="40d92eb6">
              Vi bygger vårt avslagsyrkande på att det är för många oklarheter.
              Man kan inte ha en sådan här viktig proposition med enbart en
              inriktning. Försvarsministern säger själv att det är försvarsförmågan
              som är viktig. Det centrala i detta är att vi får in rätt tjejer
              och killar. Om osäkerheten är för stor kommer de att tveka. Om
              man inte vet vad man ska få i lön och om man inte vet vilka förordningar
              som gäller står den enskilda individen inför valet om han ska
              välja Försvarsmakten eller inte.
            </seg>
            <seg n="8d8ec4dd">
              Risken är stor att man gör något annat i livet, eftersom det
              är byggt på frivillighet. Det är det vår kritik handlar om.
            </seg>
            <seg n="84174ba1">
              När det gäller P1 kan jag säga som vi politiker brukar göra:
              Jag som miljöpartist går inte ut i P1 och säger vad vi tre partier
              ska satsa på. Det blir ju en förhandling. Jag kan säga att vi
              har kommit ganska långt. Men jag säger inte det i P1.
            </seg>
            <seg n="03aea25e">
              Det är lite fascinerande att Sten Tolgfors tar upp en sådan grej
              och bygger på osäkerhet. Det visar bara på svagheter och att han
              inte hittar mer än ett P1-inslag där jag sade att vi naturligtvis
              kommer att lägga fram ett förslag.
            </seg>
            <seg n="5baed2a6">
              Jag förstår att du är besviken, Sten Tolgfors. Ni trodde inte
              att vi skulle kunna komma med någon gemensam budget heller, vilket
              vi naturligtvis kom med. Ni i regeringen kastade er på ett tåg
              och hade nio förslag på vad ni inte ska göra.
            </seg>
            <seg n="715485b8">
              Men återigen skulle jag vilja ha ett svar på de frågor som jag
              nyss ställde till Sten Tolgfors.
            </seg>
          </u>
          <note type="speaker" n="ce6e203a">
            Anf. 56 Försvarsminister STEN TOLGFORS (m) replik:
          </note>
          <u who="sten_tolgfors_forsvarsmini" xml:id="i-3b1a7d2bd6f845ed-12" n="5ae2d29a">
            <seg n="faa998d5">
              Fru talman! Då gjorde du väl ett väldigt dåligt jobb i Pliktutredningen,
              Rådberg, om du nu hävdar att allting är så oklart och outrett.
              Du var med bland dem som hade till uppgift att utreda detta. Du
              var oerhört glad över det förslag som ni lade fram. Det var regeringen
              också. Därför har vi lagt fram det i riksdagen, och nu är du emot
              det. Tala om att sätta sig med skägget i brevlådan.
            </seg>
            <seg n="7e23bd52">
              Jag har i dag svarat på dina sakfrågor. Anställningsskyddet står
              det om på s. 126 i propositionen. A-kassan står det om på s. 127
              i propositionen. Jag har också berättat för er att Lagrådet inte
              alls hade någon invändning mot denna proposition. Lagrådet har
              inte avstyrkt. Ni har ingen grund att hänvisa till Lagrådet för
              att säga nej i dag.
            </seg>
            <seg n="4976885c">
              Vi har också berättat att det är parterna som sätter lön, precis
              som på svensk arbetsmarknad i övrigt.
            </seg>
            <seg n="ac3dee51">
              Fru talman! Sedan noterar jag också att Rådberg i den här debatten
              sade att de 2 miljarderna var fullt finansierade. Vi har naturligtvis
              hämtat hem pengarna, sade han i riksdagen alldeles nyligen. Jaså.
              Vad sade han i Ekot i P1 om det? Han sade: Ska vi ta bort 750
              miljoner kronor måste något naturligtvis tas bort. Totalt är det
              2 miljarder. Det är helt riktigt. Men vad som ska tas bort vill
              jag inte gå in på.
            </seg>
            <seg n="ed8d95eb">
              Man har inte en aning om den egna politiken.
            </seg>
            <seg n="a889afe2">
              Vi gör dessutom så att vi flyttar pengar till förbandsverksamheten.
              Vi gör en överföring på nästan 1 miljard från 2009 till 2010 som
              ni vill dra in, Rådberg. Vi gör en överföring från materielanslaget,
              tidigare önskat av Försvarsmakten, och vi kommer att flytta in
              2 miljarder från stöd och kringverksamhet. Ni har inga svar på
              någonting.
            </seg>
            <seg n="9d8c72d8">
              Rådberg kommer nu att rösta nej till likabehandling av män och
              kvinnor. Ni kommer att rösta för plikt och mot frivillighet, något
              som Miljöpartiet verkligen har drivit under många år. Peter Eriksson
              var oerhört tydlig med att ni nu har fått med er andra partier
              för att ta bort plikten. I dag har ni fått med er andra partier
              för att rösta för plikten och rösta bort frivillighet och likabehandling
              av män och kvinnor. Det är så inkonsekvent som det kan bli, Peter
              Rådberg. Den enda förklaringen är att det är val i höst och att
              makten hägrar.
            </seg>
          </u>
          <note n="d51a8a29" type="speaker">
            Anf. 57 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-6" n="4cf55e37">
            <seg n="4062f868"/>
            <seg n="fc166acf">
              Fru talman! Försvarsminister Sten Tolgfors säger som slutkläm
              på sitt anförande: Nu lägger vi den sista stora pusselbiten.
            </seg>
            <seg n="a5b00715">
              Då undrar jag: Vad föreställer bilden? Man kan väl inte lägga
              den sista stora pusselbiten i fråga om ett förslag som inte är
              klart? Vilka ska lägga de andra pusselbitarna, och hur ska denna
              bild, pusslet, passa ihop med det övriga samhället och med de
              funktioner som man har inom det övriga samhället, utöver både
              personalförsörjning och andra delar? Jag undrar vad bilden föreställer.
            </seg>
            <seg n="1fa14f4d">
              Försvarsministern säger att vi nu ska ha stående och kontrakterade
              förband, hemvärn och nationella skyddsstyrkor. Det är Sveriges
              framtida försvar. Men på vilket sätt ska Sveriges framtida försvar
              samarbeta med de övriga myndigheter som finns, till exempel Myndigheten
              för säkerhet och beredskap?
            </seg>
            <seg n="aeeb61f4">
              Jag ser ett försvar som är ett stuprörsförsvar som ska sköta
              sig själv: Vi sköter vårt nationella försvar, incidentberedskap
              och utlandsstyrkor. Men resten, katastrofberedskap och annat,
              får andra sköta. Det bryr vi oss inte om.
            </seg>
            <seg n="0e5a2d9e">
              Det sägs också om den sista pusselbiten: Vi vet hur vårt personalförsörjningssystem
              ska se ut, och vi vet vad det kommer att kosta.
            </seg>
            <seg n="a6b6e27e">
              Då undrar jag: Vad kommer det nya personalförsörjningssystemet
              att kosta, försvarsministern?
            </seg>
          </u>
          <note type="speaker" n="ce00c115">
            Anf. 58 Försvarsminister STEN TOLGFORS (m) replik:
          </note>
          <u who="sten_tolgfors_forsvarsmini" xml:id="i-3b1a7d2bd6f845ed-13" n="5ae2d29a">
            <seg n="918bbbfd">
              Fru talman! Läs budgeten, Gunilla Wahlén, läs Försvarsmaktens
              budgetunderlag, läs igenom mitt anförande som jag just har hållit
              så får du hela bilden av vilket försvar som vi vill uppnå.
            </seg>
            <seg n="18b3b2e7">
              Min fråga till Gunilla Wahlén är egentligen ganska enkel: Varför
              vägrar Vänsterpartiet att ha en likabehandling av män och kvinnor
              i svensk lag? Vad är den ideologiska grunden för att behålla den
              sista stora lagstiftningen som bygger på en särbehandling endast
              baserad på kön? Vad har Gunilla Wahlén för anledning att tro att
              kvinnor inte kan göra lika stor nytta i försvaret som män? Eller
              är det så att män måste pliktas in och kvinnor ska lockas frivilligt?
              Hur hänger detta ihop?
            </seg>
            <seg n="5b8fac26">
              Jag har hört Gunilla Wahlén många gånger prata om vikten av resolution
              1325 i internationella insatser. Jag delar den åsikten. Jag hade
              ett särskilt seminarium om det för bara några veckor sedan för
              att understryka detta. Men det måste börja på hemmaplan. Vi kan
              inte säga att kvinnor är viktiga bara på bortaplan. De är viktiga
              på hemmaplan. Den breddade rekryteringen är en del av vår höjda
              försvarsförmåga. Men Gunilla Wahlén vill av ideologiska skäl fortsätta
              att särbehandla män och kvinnor. Vi vill ha samma lagstiftning
              för alla.
            </seg>
            <seg n="a602155e">
              Jag skulle också vilja fråga Gunilla Wahlén följande: När kommer
              vi att få besked om den samlade oppositionens alternativ i försvarspolitiken?
              Jag har läst era motioner. Det är inte alltid jag tror att ni
              har gjort det. Men vad är er försvarspolitik? Ni har ingen uppfattning
              om hur besparingarna ska tas ut. Ni har inga kostnadssättningar
              av egna förslag. Ni har ingen ekonomisk kompensation för egna
              förslag. Ni har ingen syn på insatsorganisationens storlek. Ni
              har ingen syn på hemvärnets storlek.
            </seg>
            <seg n="f12061a2">
              Ni har en splittrad syn numera tre linjer om insatser som den
              i Afghanistan. Ni inser att ni inte kan stänga ned NBG med tre
              månaders varsel, men ni har ändå lagt in pengarna i budgeten.
              Ni har ingen gemensam syn på materielanskaffning. Ni har uppenbarligen,
              när man skrapar på ytan, olika syn på personalförsörjningen. Ni
              har ingen syn på fördelningen mellan stående och kontrakterade
              förband. Och ni har fortfarande inte gett kammaren ett enda skäl
              till att det är moraliskt riktigt att rösta nej till bättre stöd
              för de soldater som har gjort internationella insatser.
            </seg>
          </u>
          <note n="91517d69" type="speaker">
            Anf. 59 GUNILLA WAHLÉN (v) replik:
          </note>
          <u who="gunilla_wahlen_5f7a27" xml:id="i-d7f590a24e2886c0-7" n="4cf55e37">
            <seg n="4062f868"/>
            <seg n="32923c1b">
              Fru talman! Försvarsministern har just grillat Peter Rådberg
              i Miljöpartiet i fråga om tyckanden, tänkanden och uttryck i Pliktutredningen.
              Läs då vad Vänsterpartiet säger om kvinnor i försvaret i Pliktutredningen.
              Där kan man konstatera att vi självklart är för att man ska ha
              en könsneutral verksamhet inom försvaret.
            </seg>
            <seg n="7e2a02b8">
              Försvarsministern sade tidigare att vi säger nej till allt. Ja,
              vi säger nej till bautabeställningen av nya helikoptrar på 4,7
              miljarder under tio år. Men vi säger ja, och har gjort det under
              många år, till Medevac-helikoptrar till Afghanistan. Jag vet fler
              partier som säger ja till Medevac-helikoptrar. När kommer det
              Medevac-helikoptrar? När får vi helikoptrar som snabbt kan transportera
              skadade soldater med medföljande vårdande personal som läkare
              och sjuksköterskor? De helikoptrar som är beställda klarar inte
              den uppgiften. Vi säger inte nej till helikoptrar. Vi vill ha
              Medevac-helikoptrarna. När ska ni leverera dem?
            </seg>
            <seg n="e25d1733">
              Vi säger att vi även fortsättningsvis ska vara ett alliansfritt
              land och att vi inte ska gå med i Nato. Hur ser den samlade regeringen
              på den frågan i framtiden? Kommer det under nästa mandatperiod,
              om ni innehar regeringsmakten, att komma ett förslag och ett beslut
              om att vi ska gå med i Nato, eller hur ställer sig försvarsministern
              i Natofrågan?
            </seg>
          </u>
          <note type="speaker" n="69e8368c">
            Anf. 60 Försvarsminister STEN TOLGFORS (m) replik:
          </note>
          <u who="sten_tolgfors_forsvarsmini" xml:id="i-3b1a7d2bd6f845ed-14" n="5ae2d29a">
            <seg n="001a4fd1">
              Fru talman! Detta var så talande att jag nästan inte behöver
              säga något mer. Vi pratade om övergång från plikt till frivillighet,
              och vi pratade om att likabehandla män och kvinnor. Men Gunilla
              Wahlén talar om helikoptrar i Afghanistan.
            </seg>
            <seg n="cd17b778">
              Ni kommer i dag att rösta mot likabehandling av män och kvinnor.
              Ni kommer inte att ha någon trovärdighet i någon fråga som rör
              jämställdhet därför att ni vill ha kvar den sista lagstiftningen
              som aktivt särbehandlar män och kvinnor. Ni kan säga vad ni vill,
              men det är handling som avgör.
            </seg>
            <seg n="abf95e64">
              Jag konstaterar igen att vi inte har några svar om hur Vänstern,
              Socialdemokraterna och Miljöpartiet anser att deras miljardbesparingar
              ska tas ut. Direkt när man skrapar på ytan faller ni isär. Ni
              inser att det inte är realistiskt och genomförbart. Men ändå är
              det dess värre så att det om ni skulle vinna valet ska effektueras.
              Ni inser att ni inte kan stänga ned NBG med tre månaders varsel.
              Då undrar jag helt enkelt: Har ni ringt något annat land och frågat
              om de är beredda att ta över NBG med tre månaders varsel, Gunilla
              Wahlén? Ska vi ringa till EU och säga: Vi är ledsna, men EU:s
              samlade krishanteringsförmåga halveras för att Sverige inte kommer
              att ta ansvar med en rödgrön regering.
            </seg>
            <seg n="277942fe">
              Fortfarande är det så att ni inte har någon syn på insatsorganisationens
              storlek, på hur stort hemvärnet ska vara. Ni har ingen gemensam
              syn på Afghanistan och på materielanskaffningen. Något parti vill
              ha u-båtar. Ett annat parti vill inte det. Ni tror att helikoptrar
              är gratis. Vi vet att det kostar 1 ½ miljard att iordningställa
              gamla helikoptrar, men ni tror att det kostar 1 ½ miljon. Ni har
              inget alternativ när det gäller personalförsörjningen. Jag frågar
              Socialdemokraterna och får ett svar. Jag frågar Rådberg och får
              ett annat svar. Ni har ingen syn på fördelningen av stående kontrakterade
              förband.
            </seg>
            <seg n="d47f4399">
              All den kritik i sak som ni här i dag försökt föra fram då krystat
              för att säga varför ni avfärdar framlagda förslag har jag kunnat
              visa är fel. Anställningsskyddet, läs s. 126 i propositionen.
              A-kassan, läs s. 127 i propositionen. Lagrådet har inte på något
              sätt rekommenderat ett avslag på propositionen som ni ju gör.
              Ni hänvisar till Lagrådet som skäl för det. Tvärtom var det i
              princip ett rent yttrande från Lagrådet.
            </seg>
            <seg n="fde32d1c">
              När det gäller osäkerheten kring lönen har vi kommit överens
              om att det är en uppgift för arbetsmarknadens parter. Kvar står
              oppositionen efter dessa fyra år i riksdagen utan någon genomförbar
              försvarspolitik!
            </seg>
          </u>
          <note type="speaker" n="ac228f31">
            Anf. 61 ROLF K NILSSON (m):
          </note>
          <u who="unknown" xml:id="i-ca6cd18f874c4a9b-0" n="463c8715">
            <seg n="88d97bce">
              Fru talman! En mycket stor del av debatten om försvarets personalförsörjning
              har kommit att handla om den allmänna värnplikten. Inte minst
              från Socialdemokraterna har vi allt oftare fått höra att de är
              för värnpliktens bevarande och att de motsätter sig ett så kallat
              yrkesförsvar.
            </seg>
            <seg n="9ddb06cc">
              Argumenteringen har gått ut på att måla upp bilden att Socialdemokraterna
              står för ett bevarande av värnplikten så som denna alltid har
              varit och att alliansregeringen vill ta bort den och införa ett
              yrkesförsvar.
            </seg>
            <seg n="2902da90">
              Vi vill inte ta bort värnplikten. Den finns kvar också i förslaget.
              Den till och med utökas till att även gälla kvinnor. Däremot ska
              möjligheten att med stöd av en tvångslag kalla in unga män och
              kvinnor inte användas om omständigheterna inte kräver det.
            </seg>
            <seg n="7a12eaa4">
              Förvisso närmar vi oss ett val. Men lite större varsamhet med
              sanningen borde man nog från socialdemokratiskt håll tänka på
              att visa. Det har blivit en lek med ord som lätt för tankarna
              till George Orwells 1984 .
            </seg>
            <seg n="834688a0">
              Anders Karlsson, Socialdemokraternas ordförande i försvarsutskottet,
              har i en tidigare debatt här i talarstolen förklarat att värnplikten
              ska finnas kvar. Sedan dess har vi från en rad socialdemokrater
              fått höra att värnplikten, om Socialdemokraterna fick bestämma,
              ska finnas kvar och vara som den alltid har varit.
            </seg>
            <seg n="b166da2b">
              Samtidigt som Socialdemokraterna vill ge ett intryck av att allt
              ska vara som det har varit, alltså allmän värnplikt för alla,
              ger man begreppet allmän värnplikt ett helt nytt innehåll givetvis
              såvida man inte ändrat uppfattning under de senaste dagarna.
            </seg>
            <seg n="72b33aba">
              Har man inte ändrat uppfattning innebär den socialdemokratiska
              allmänna värnplikten att 8 procent av en årskull på 130 000 personer
              kallas in för en tre månader lång grundläggande militärutbildning,
              det vill säga att staten beslutar vilka 8 procent av de 130 000
              personerna som ska få en grundläggande militärutbildning. 92 procent
              står utanför den socialdemokratiska allmänna värnplikten. 8 procent
              tvingas in i den. Detta är Socialdemokraternas allmänna värnplikt.
            </seg>
            <seg n="ca94b128">
              Efter nämnda tre månaders grundutbildning ska, har man tänkt
              sig, den enskilde fatta beslut om eventuell frivillig fortsättning
              på soldatutbildningen. Den som inte är intresserad kan säga tack
              och adjö. Efter ytterligare frivillig soldat- och befattningsutbildning
              kan man fatta beslut om man vill skriva ett kontrakt med försvaret.
            </seg>
            <seg n="f3537964">
              I närmare ett år, i vissa fall till och med längre, ska soldater
              utbildas för att som färdigutbildade ta ställning till om de ska
              skriva ett kontrakt eller inte. I bästa fall gör kanske ett tillräckligt
              stort antal det. Skattebetalarna får då valuta för sina pengar.
              I ett värsta scenario är det endast en liten del som väljer att
              skriva ett kontrakt, något som skulle resultera i en brist på
              soldater. Hur en seriös försvarsplanering ska kunna fungera med
              detta system är för mig en gåta.
            </seg>
            <seg n="ee315220">
              Mot detta system står regeringens förslag det föreslagna var
              också Pliktutredningens förslag om en frivillig grundläggande
              militärutbildning under tre månader där alla män och kvinnor som
              fyllt 18 år och som uppfyller kraven har möjlighet att prova på
              soldatlivet. Om man klarat utbildningen finns därefter möjligheten
              att skriva ett kontrakt och gå vidare för en befattningsutbildning.
              Om man inte vill det eller om fortsatt utbildning ligger dåligt
              i tiden är man kvalificerad för hemvärnstjänstgöring och fortsatt
              utbildning där. Möjligheten till vidareutbildning vid ett senare
              tillfälle finns också.
            </seg>
            <seg n="f43ab3a4">
              För alla som vill fortsätta inom försvaret finns det en för alla
              gemensam tre månaders grundutbildning. Sedan kommer valmöjligheterna
              fortsatt utbildning för att bli kontraktssoldat eller om man vill
              fortsätta på heltid inom försvaret.
            </seg>
            <seg n="3d43acd7">
              Med detta system blir utbildningen ekonomisk, och försvarsplaneringen
              får i ett tidigt skede klara siffror på hur många som skrivit
              ett kontrakt. Man kan se om det är ett tillräckligt antal eller
              om ytterligare rekryteringsinsatser ska sättas in. Detta är enkelt,
              ekonomiskt och planmässigt.
            </seg>
            <seg n="61c00e79">
              Kontraktssoldaterna är inga yrkessoldater utan män och kvinnor
              som har en fast förankring i det civila samhället och som större
              delen av tiden sysslar med någonting annat. Det gör att dessa
              kontraktssoldater är en väsentlig del av folkförankringen i det
              framtida försvaret.
            </seg>
            <seg n="ec420923">
              Fru talman! Som i så många andra frågor lever Socialdemokraterna
              också här i det förflutna. Hade man åtminstone lärt sig av det
              och rättat sig efter de misstag som begåtts hade det kunnat vara
              en positiv egenskap. Nu är det tyvärr inte så. I stället söker
              man framtidens lösningar i gårdagens misslyckanden, så också inom
              försvaret.
            </seg>
            <seg n="5cf5a0d0">
              Det svenska försvaret måste reformeras. Vi kan inte bygga landets
              försvarspolitik på metoder som inte längre är gångbara. Massarméernas
              tid är över. I takt med den tekniska utvecklingen samt allt större
              och berättigade krav på soldaternas personliga säkerhet har kostnaden
              per utbildad soldat på bara några decennier markant ökat.
            </seg>
            <seg n="4ee6242a">
              Varje investerad krona i utbildade män och kvinnor som är beredda
              att göra en insats måste tas till vara på det mest effektiva sättet.
              Det reformarbete som pågår inom och för det svenska försvaret
              är nödvändigt såväl av ekonomiska som av praktiska skäl.
            </seg>
            <seg n="eae9ad2c">
              Att låta tjänstgöringen i försvaret bli frivillig kan mest beskrivas
              som ett rättvisekrav när det gäller alla medborgares lika rättigheter
              och skyldigheter.
            </seg>
            <seg n="2744fbee">
              Med regeringens reform får vi stående enheter, vilka till absolut
              största delen är bemannade med frivilligpersonal som med mycket
              kort varsel kan sättas in för tjänstgöring i princip i hela världen.
              Med frivilligheten som grund vet alla soldater redan från början
              att tjänstgöring innebär att den enhet man tillhör kan placeras
              för uppdrag utomlands. Det är ingen ny uppgift utan en uppgift
              som soldaterna är utbildade och tränade för.
            </seg>
            <seg n="864f4866">
              Med det reformerade system som vi nu går in i får vi soldater
              som har den kvalitet och den kompetens som krävs för uppdragen.
              Vi har soldater som genom kontraktssystemet är tillgängliga så
              gott som omedelbart. Med en sammansättning av en liten del yrkesofficerare
              och en övervägande del av kontraktsanställda med civil verksamhet
              som huvudsysselsättning får vi ut det bästa av en civil och militär
              mix.
            </seg>
          </u>
          <note n="79da5881">
            Fru talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note type="speaker" n="ef9c687e">
            Anf. 62 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-15" n="463c8715">
            <seg n="cf526b52">
              Fru talman! Det var den tredje moderata riksdagsledamoten ja,
              ursäkta, nu var det en minister som varit uppe i debatten. Ytterligare
              en moderat kommer väl upp. Det tyder nog på att det någonstans
              finns en gnagande oro när det gäller det nya system som nu tas
              fram.
            </seg>
            <seg n="1be0a814">
              Rolf K Nilsson säger att 8 procent av en årskull tas ut. Det
              stämmer; det blir ungefär 8 procent. Vi får de 8 procent kanske
              allra bästa eftersom de får gå igenom den typ av utvärdering som
              Pliktverket förut gjorde och naturligtvis ska fortsätta med även
              i framtiden. Det kan alltså betyda att vi får de 8 bästa procenten
              soldater.
            </seg>
            <seg n="d4d25937">
              Sedan kommer ytterligare en moderat politiker upp och säger att
              vi när deras system får laga kraft får kvalitet och kompetens
              i våra internationella insatser. Alla de tiotusentals soldater
              som har varit ute internationellt sedan vi började medverka i
              olika FN-uppdrag hade alltså varken kompetens eller kvalitet.
              Jag har fått en helt annan bild av våra internationella insatser.
              Man har en civil kompetens och en militär kompetens, och dessa
              två kompletterar varandra oerhört bra. Därför har vi alltid fått
              ganska bra kvalitet och respons på detta. Norge, Danmark och Finland
              har som sagt värnplikt, så de har varken kvalitet eller kompetens
              i sina internationella insatser.
            </seg>
            <seg n="12829e4a">
              Jag förstår inte hur resonemanget att det är plikten som gör
              att man får dålig kompetens hänger ihop. Jag tror absolut att
              det är precis tvärtom.
            </seg>
          </u>
          <note type="speaker" n="3aa2bc02">
            Anf. 63 ROLF K NILSSON (m) replik:
          </note>
          <u who="unknown" xml:id="i-ca6cd18f874c4a9b-1" n="463c8715">
            <seg n="84dfaa24">
              Fru talman! Att återigen, som ytterligare en moderat, försöka
              förklara för Peter Jonsson hur det hänger ihop är kanske en övermäktig
              uppgift, men jag ska försöka.
            </seg>
            <seg n="17d9b71c">
              Först och främst raljerar Peter lite grann över att vi är ett
              antal moderater som går upp i talarstolen. Peter, det kan faktiskt
              bero på att vi tror mycket på förslaget och därför vill förklara
              så mycket som möjligt av det och inte, som du hävdar, att vi är
              oroliga för det. Jag kan tolka det låga antalet socialdemokrater
              som deltar som att ni definitivt inte tror på det ni har att komma
              med, men det är en bedömningsfråga.
            </seg>
            <seg n="57e4aab8">
              Du säger att det är de 8 absolut bästa procenten vi kommer att
              få fram. Ja, har man så vansinnigt många människor att välja på
              och pricka ut siffran är väl 15 000 är det klart att det blir
              bra människor som kommer in. Frågan är dock om det är rättvist
              mot dessa människor att de blir tvingade in när 92 procent ur
              samma årskull inte blir intvingade. Det är människor som kanske
              vill börja på sina utbildningar, åka på utlandsstudier och så
              vidare, men de tvingas in av staten därför att staten tycker att
              de skulle bli duktiga soldater. Jag tycker att det är orimligt
              att år 2010 ha den uppfattningen.
            </seg>
            <seg n="d1291622">
              När det sedan gäller Norge, Finland och Danmark har vad jag vet
              åtminstone Danmark ett lotterisystem. Att prata om allmän värnplikt
              där kan väl alltså vara en definitionsfråga. Om man har och kallar
              in väldigt mycket soldater har man givetvis fler att välja på
              som har genomgått utbildningen och söker till internationell tjänst.
              Det är klart att man får bra soldatkvalitet på så vis. Dessa saker
              står alltså inte emot varandra.
            </seg>
          </u>
          <note type="speaker" n="f77062f4">
            Anf. 64 PETER JONSSON (s) replik:
          </note>
          <u who="unknown" xml:id="i-3b1a7d2bd6f845ed-16" n="463c8715">
            <seg n="2d9bd107">
              Fru talman! Om jag förstod det sista är det kanske ändå så att
              vi på något sätt är väldigt nära varandra när det gäller pliktfrågan.
            </seg>
            <seg n="abc76d2f">
              Om ert system skulle vara så väldigt bra, hur kommer det sig
              då att de erfarenheter vi ser runt om i världen är att det och
              jag har sagt det tidigare i exempelvis Holland finns 7 000 vakanser?
              I Storbritannien är det stora problem att fylla luckorna för internationella
              insatser.
            </seg>
            <seg n="41a03cdd">
              Nu ska vi inte ha ett sådant system som i USA, men om man bara
              tittar på det ser man att det verkligen är en konjunkturanpassad
              försvarsmakt. Där är det nämligen lön som är en av de viktigaste
              faktorerna. Man kan köpa sig ett hus om man går med i försvarsmakten
              och gör internationell tjänstgöring.
            </seg>
            <seg n="260cd9e8">
              Detta visar sig dock på resultatet när man sedan är ute internationellt,
              och det kanske är det som har pekat på just de svenska och nordiska
              soldaterna när det gäller internationella insatser. Vi har en
              civil kompetens med oss, och den civila kompetensen är till nytta
              när vi gör internationella insatser.
            </seg>
            <seg n="78e7518a">
              Det är naturligtvis så att det i det förslag ni har lagt fram
              när det gäller insatsförsvaret totalt sett ska vara en del kontraktsanställda
              soldater som har ett civilt jobb. Men det kanske inte blir så,
              och det är det vi pekar på. Långsiktigt kan detta nämligen betyda
              att vi har en yrkesarmé med fast anställda soldater, och en sådan
              försvarsmakt vill jag inte ha. Den blir en del av samhället, och
              den folkliga förankringen försvinner mer och mer långsiktigt.
              En sådan försvarsmakt vill jag inte ha, utan jag vill ha en bred
              försvarsmakt som hela befolkningen står bakom även om det bara
              är 8 procent som tas ut. Plikten är nämligen ett ganska fint ord
              för mig plikten att tjänstgöra för sitt land. Tänk på det!
            </seg>
            <seg n="c0cb4998">
              Nu raserar ni detta, och ni har ingen plan på att återupprätta
              det. Ni skriver dock ändå in att pliktlagstiftningen ska vara
              vilande, så ni tror inte heller riktigt på att ni lyckas med det
              frivilliga systemet. I så fall ska ni återinföra pliktsystemet
              igen, men jag lovar att det inte kommer att kunna ske.
            </seg>
          </u>
          <note type="speaker" n="dfb65aa5">
            Anf. 65 ROLF K NILSSON (m) replik:
          </note>
          <u who="unknown" xml:id="i-ca6cd18f874c4a9b-2" n="463c8715">
            <seg n="ea07102e">
              Fru talman! Peter Jonsson läser detta förslag som en viss potentat
              läser Bibeln. Det är roligt att höra Peter Jonsson ha så mycket
              åsikter när det gäller detta. Om jag minns rätt satt vi nämligen
              båda i Pliktutredningen, och då hade han inte speciellt mycket
              åsikter att komma med.
            </seg>
            <seg n="c1b5471b">
              Holland är ett exempel vi får höra hela tiden. Om jag inte minns
              helt fel konstaterade vi dock i Pliktutredningen att det i Holland
              fanns en hel del misstag som hade begåtts, att vi skulle lära
              av Holland och inte göra som Holland hade gjort. Ta alltså inte
              Holland som exempel, för det blir helt fel.
            </seg>
            <seg n="d3b49795">
              Sedan har vi detta med yrkesförsvar som kommer igen och igen.
              Det är inget yrkesförsvar vi pratar om. Peter Jonsson säger att
              en liten del kommer att vara kontraktsanställda. Jag hävdar inte
              att tre fjärdedelar, 75 procent, skulle vara en liten del. Jag
              tycker att det är en ganska stor del, en ganska stor majoritet.
              Det är just genom de kontraktsanställda vi kommer att ha den folkliga
              förankringen. Det är det som är garanten för detta.
            </seg>
          </u>
          <note type="speaker" n="ad6af49d">
            Anf. 66 ANNICKA ENGBLOM (m):
          </note>
          <u who="annicka_engblom_d23a4d" xml:id="i-e8e6ddf11dca09df-0" n="f921c3d9">
            <seg n="c9be7c61">
              Fru talman! Jag kan försäkra Peter Jonsson om att det inte alls
              är någon oro som står bakom den goda uppslutningen från Alliansen
              och Moderaterna utan snarare ett brinnande engagemang och ett
              väldigt motiverat intresse för dessa frågor.
            </seg>
            <seg n="80fe77bc">
              Försvarsmakten är ett komplicerat och omfattande maskineri där
              kugghjulen såsom förbandssammansättning, materielförsörjning och
              personalförsörjning ska vara väl utformade, anpassade och smorda
              för att passa samman. Om ni som jag tittade på Tekniskt magasin
              med Erik Bergsten när ni var små kanske ni minns alla kugghjulen
              i vinjetten särskilt det som var ovalt. Det fascinerade mig särskilt.
              Det passade in men såg annorlunda ut.
            </seg>
            <seg n="221b5fcd">
              Denna bild vill jag att ni ska ha framför er när jag nu ska tala
              om militärmusiken. Dess roll i Försvarsmakten passar nämligen
              i allra högsta grad in i det sammanhang vi diskuterar i dag, men
              det ovala kugghjulet är utformat på ett annorlunda sätt.
            </seg>
            <seg n="25a5ffa7">
              Försvarsmusik, eller militärmusik om man så vill, har funnits
              i Sverige lika länge som vi har haft en försvarsmakt. Dess tidigare
              roll var att mana på trupperna i strid och fungera som ett signalsystem
              i bataljens larm. I dag är rollen en annan, men den är icke desto
              mindre betydelsefull. Rent definitionsmässigt har försvarsmusiken
              till uppgift att tillgodose Försvarsmaktens behov av musik, men
              även statsledningens det vill säga riksdagen och regeringen vid
              statsceremoniel. En annan uppgift är konserter och framträdanden
              för allmänheten samt att bevara och utveckla den militärmusikaliska
              traditionen i Sverige. Det är viktigt.
            </seg>
            <seg n="37877775">
              Försvarsmusiken är dock mycket mer än så. Varför klappar unga
              och gamla, kvinnor och män entusiastiskt när försvarsmusiken spelar
              Under blågul fana ? Varför gråter soldaten i Afghanistan när han
              eller hon hör Abba? Jo, därför att musiken berör. Musiken är ett
              gränsöverskridande medel att kommunicera människor emellan, oavsett
              ålder, kön eller nationalitet. Musikens kraft skapar atmosfär
              och miljö och appellerar till känslor och tradition. Det är en
              brobyggare vid offentliga uppvisningar, utländska gästers besök
              och inte minst vid förbandens egna ceremonier.
            </seg>
            <seg n="1d729645">
              Fru talman! Den kulturella verksamheten i försvaret är en viktig
              del av kulturen i det svenska samhället, särskilt för en nation
              som vår som har åtnjutit fred under så många år och som har en
              försvarsmakt i behov av att öka förståelsen för betydelsen av
              att värna och skydda vårt land. Försvarsmakten står inför en stor
              utmaning rekryteringsmässigt med att övergå från värnplikt till
              frivilligt försvar. Här har militärmusiken en viktig roll att
              fylla eftersom den utgör en del utanför den militära sfären. Den
              är en erkänt väletablerad brygga mellan Försvarsmakten och det
              civila samhället. Försvarsmusiken kan nämligen finnas på ställen
              där Försvarsmakten inte längre finns i dag.
            </seg>
            <seg n="7734febc">
              I vårt grannland Norge presenterade den norska regeringen förra
              våren meddelandet Kultur å forsvare till Stortinget. Där tar de
              ett helhetsgrepp över både de musikaliska, fortifikatoriska och
              museala delarna av försvarskulturen. Vi har det lite annorlunda
              organiserat i Sverige, men detta meddelande skulle kunna utgöra
              en bra modell för hur vi kan ta till vara denna del och öka folkförankringen
              och förståelsen för Försvarsmakten i vårt eget land.
            </seg>
            <seg n="6b00fdb2">
              Fru talman! Fram till årsskiftet fanns det under Försvarsmusikcentrum
              fem musikkårer: Marinens musikkår, Arméns musikkår, Livgardets
              dragonmusikkår, Arméns trumkår och Göteborg Wind Orchestra kontrakterad
              som Flygvapnets musikkår. I dag finns tre kårer kvar. Försvarsmusikcentrum
              är nedlagt och inkorporerat i Livgardet. Det sista var nog ett
              nödvändigt beslut för att bringa ordning i en tyvärr icke fungerande
              ledning och organisation.
            </seg>
            <seg n="854b4506">
              Vi ska också hålla i åtanke att försvarsmusikens utformning och
              organisation är en sak för Försvarsmakten att utverka, men med
              tanke på att det har varit rätt rörigt i den här organisationen
              under de senaste åren och att personalen har lidit av det tror
              jag att chefen och Livgardet behöver lite moraliskt stöd av oss
              för att påvisa att den här verksamheten är viktig.
            </seg>
            <seg n="5914ad9f">
              I de här sammanhangen, när vi pratar om helikoptrar, ubåtar och
              förbandsverksamhet, kan det vara lätt att drämma till med att
              ja, måste vi spara på försvaret, då kan vi väl spara på musiken.
              Då kan det väga lätt. Vill man slå in på den vägen kan man samla
              allt i en ceremonibataljon vid Helsingforss slott, till gagn för
              staden och alla turister.
            </seg>
            <seg n="b66d7839">
              Men tänker man så tar man död på en del av Försvarsmaktens själ.
              Då tar man död på en verksamhet som har funnits i 350 år, en verksamhet
              som väcker beundran hos andra länders motsvarigheter, en verksamhet
              som kan användas i hela vårt land och utomlands. Inte minst går
              Försvarsmakten då miste om ett av sina vassaste PR-verktyg. Utskottet
              har i sitt betänkande stött intentionen i min motion och understrukit
              vikten av försvarsmusiken. Det gläder mig, och jag tackar synnerligen
              för detta.
            </seg>
            <seg n="870c19ac">
              Fru talman! Hur var det nu med det ovala kugghjulet? Förutom
              det jag har beskrivit innan är det så att försvarsmusiken kanske
              inte riktigt passar in i just den här mallen för kontrakterade
              soldater som Försvarsmakten planerar att bemanna en del av kårerna
              med. Många av musikerna är yrkesfolk med en lång utbildning bakom
              sig. De bör ha samma kravprofil som jurister och läkare inom Försvarsmakten
              detta som ett avslutande inskick in i det vidare arbetet.
            </seg>
          </u>
          <note n="255a6189">
            Avslutningsvis yrkar jag självklart helhjärtat bifall till förslaget
            i försvarsutskottets betänkande 8 i sin helhet.
          </note>
          <note type="speaker" n="e2d87ef9">
            Anf. 67 NINA LARSSON (fp):
          </note>
          <u who="nina_larsson_4f4abc" xml:id="i-7fd9d04eba12f9f7-0" n="bd25c07b">
            <seg n="44784a0a">
              Fru talman! År 1997, den 25 februari tror jag att det var, klev
              jag av tåget på stationen i Enköping och tog några förväntansfulla
              steg uppför backen till Enköpings regemente. Förväntansfull var
              jag, för Försvarsmaktens verksamhet och den militära verksamheten
              är inte riktigt en verksamhet som alla andra. Försvarsmakten och
              vår militära förmåga är på något sätt ytterst en garant för vår
              fred, frihet och demokrati, och det är oerhört viktigt att vi
              hanterar detta med största ansvarstagande.
            </seg>
            <seg n="57dbdd2d">
              Försvarsmaktens verksamhet har dock förändrats genom tiderna.
              Omvärldens krav och vår situation och hotbild förändras, och vi
              måste förändra Försvarsmakten utefter detta. När jag först började
              fundera över att ge mig in i Försvarsmakten, inom min tidigare
              militära karriär, fick kvinnor bara göra det under vissa premisser.
              När jag väl tog steget fullt ut var det fullt möjligt att frivilligt
              ansöka om att genomföra militärtjänstgöring, och jag gjorde så.
            </seg>
            <seg n="8dd6be98">
              Lumpen kännetecknades dock av att det var väldigt få tjejer som
              var där. Vi var några stycken hårt kämpande, och det gick ju bra.
              Allt fler blir det, och det är glädjande. Den tiden kännetecknades
              också av att Försvarsmakten redan då stod inför en stor omställning
              där man gått från det kalla krigets invasionsförsvar och sakta
              men säkert börjat leta sig framåt mot det användbara insatsförsvar
              som vi här i dag, som försvarsministern mycket riktigt påpekade,
              lägger en viktig pusselbit i.
            </seg>
            <seg n="7fadc303">
              Därefter fortsatte jag inom officersyrket, och även det kännetecknades
              av alldeles för få tjejer på plats och av den konstiga situationen
              att man efter muck sade adjö till alla de värnpliktiga som man
              utbildade och lämnade dem vind för våg utan att använda den kompetens
              som de satt på efter fullgjord utbildning. Det är otroligt frustrerande
              när man har utbildat soldater och sedan ser dem bara försvinna
              utan att man kan nyttja deras kompetens.
            </seg>
            <seg n="6c9f5710">
              Det är i mångt och mycket de här två delarna som har stört mig
              och som vi nu äntligen åtgärdar. Den första delen är att vi får
              en könsneutralitet att män och kvinnor faktiskt behandlas lika.
              Det kommer också att leda till att vi får fler kvinnor i Försvarsmakten,
              för i det system som vi har haft tidigare, när man behandlar individer
              av olika kön olika på grund av kön, har man inte förutsättningar
              att ta steg i rätt riktning för en bättre jämställdhet inom Försvarsmakten.
              Det här är oerhört centralt, och det är ytterst tragiskt att oppositionen
              röstar nej till detta.
            </seg>
            <seg n="e878e694">
              Den andra delen är just att vi äntligen skapar förutsättningar
              för ett användbart insatsförsvar. I det tidigare systemet har
              man tvingats göra en rad saker som det inte finns eller har funnits
              någon egentlig mening med på väldigt lång tid, till exempel att
              kasta människor i fotboja för att de helt enkelt inte vill genomföra
              sin militärtjänstgöring på grund av andra planer med livet. Hotbilden
              gentemot oss, vår demokrati och vår frihet är inte av den karaktären
              att vi behöver tvinga ut dessa människor, och detta åtgärdar vi
              här i dag.
            </seg>
            <seg n="bcf4e921">
              Även för dem som velat men inte har fått genomföra sin militärtjänst,
              fast de har varit lämpade, skapas nu ökade möjligheter att faktiskt
              kunna söka sig vidare även till andra regementen eller direkt
              in i hemvärnet. Det är något otroligt positivt som kommer att
              leda till en ökad mångfald inom Försvarsmakten och hemvärnet.
            </seg>
            <seg n="ec7562be">
              Vi har också dragits med en mycket skev åldersstruktur i Försvarsmakten.
              Det har att göra med att man i värnpliktssystemet får in huvudsakligen
              unga män som efter gymnasiet är verksamma ett litet tag innan
              de försvinner ut i den civila världen.
            </seg>
            <seg n="4a44f0f9">
              Det nya systemet öppnar stora möjligheter till att vi får en
              bredare åldersstruktur inom Försvarsmakten. Det är jätteviktigt
              av flera olika skäl. Vi får en mer mogen sammansättning på förbanden,
              vilket är viktigt inte minst för jämställdheten. Man får ned lite
              av de machotendenser som tenderar att dyka upp särskilt i väldigt
              homogena grupper med unga män. När vi nu öppnar upp för en bredare
              åldersstruktur, och man kan söka sig till militärtjänstgöringen
              eller vidare till kontraktsanställning även när man har kommit
              en bit i livet och har gjort annat emellan, är det väldigt positivt.
              Skevheten i verksamheten handlar även om det jag var inne på tidigare,
              att man utbildar mängder av människor som man sedan inte använder.
            </seg>
            <seg n="86fef68c">
              De här förändringarna är tuffa att genomföra. Det ställer höga
              krav på Försvarsmakten, men jag vet att Försvarsmakten klarar
              av detta, och jag ser med förväntan fram emot hur den framtida
              Försvarsmakten och sammansättningen kommer att bli allt bättre.
            </seg>
            <seg n="11dab993">
              Även hemvärnet får i och med detta ökade möjligheter att genomföra
              förändringarna. Det är faktiskt en landsbygdsfråga, tro det eller
              ej. Här får hemvärnet möjligheter att rekrytera personal från
              hela Sverige. Även hemvärnsgrupper där det kanske är lite mer
              glesbefolkat får möjligheter att rekrytera från områden där det
              bor fler människor och får möjligheter att lösa sina uppgifter
              på ett mycket bättre sätt. Att man kan rekrytera från Sverige,
              vilket är en kvalificerad uppgift, stärker hemvärnets förmåga.
            </seg>
            <seg n="e259108a">
              Jag överskrider nu talartiden, och det har ju alla andra också
              gjort här i dag. Eftersom jag är sista talare vill jag bara nämna
              något om oppositionens inlägg.
            </seg>
            <seg n="f9fd59c0">
              Socialdemokraterna lade väldigt stark tonvikt vid den folkliga
              förankringen, som att den på något sätt skulle försvinna hux flux
              bara för att vi genomför en förändring som är anpassad efter den
              verklighet och den framtid som vi går till mötes. Folklig förankring
              handlar om att Sveriges medborgare och människor som lever och
              verkar i Sverige har ett förtroende för den verksamhet som Försvarsmakten
              bedriver. Det har inget att göra med exakt hur många man tvingar
              ut i plikttjänstgöring. Det har inget med folklig förankring att
              göra, utan den folkliga förankringen bygger på ett förtroende
              för den verksamhet som Försvarsmakten bedriver. Och det förtroendet
              kommer man dessutom att stärka i och med att man får mer nytta
              av de motiverade soldater som frivilligt vänder sig till Försvarsmakten
              för att genomföra militärtjänstgöring.
            </seg>
            <seg n="a914ec29">
              Att Vänsterpartiet förordar plikt är ingen förvånad över. Det
              jag möjligen är mer förvånad över är att man får med sig de andra
              partierna på en tvångslagstiftning som vi i dag inte ser något
              behov av. Vi har inte den hotbild mot Sverige och vår demokrati
              som berättigar den typ av integritetskränkning som en plikttjänstgöring
              faktiskt innebär. Det är hög tid att vi nu tar steget från denna.
            </seg>
            <seg n="6a1339b0">
              Miljöpartiet tycker egentligen som vi. Många före mig här har
              varit inne på hur man fullständigt inkonsekvent nu tänker rösta
              nej till frivillighet. Det kan jag bara beklaga. Det visar vad
              det är oppositionen i sitt samarbete levererar i slutändan. Det
              är ju inte de bra förslagen som går vinnande ut ur de kamperna
              direkt.
            </seg>
            <seg n="ab3eb2ba">
              Jag är i alla fall i dag mycket glad och stolt. Folkpartiet liberalerna
              har varit först med att aktivt kräva frivillighet. Jag har under
              många, många år aktivt debatterat, diskuterat och kämpat för frågan
              om att vi ska övergå till en frivillig militärtjänstgöring. Jag
              har också deltagit i Pliktutredningen vars rapporter ligger till
              grund för regeringens proposition.
            </seg>
            <seg n="04fecb0e">
              Nu får vi en lagstiftning som är anpassad för dagens och morgondagens
              utmaningar. Detta är användbart, och det är insatsberett. Jag
              vill därmed yrka bifall till förslaget till beslut och avslag
              på samtliga reservationer.
            </seg>
          </u>
          <note n="29c5b199">
            Överläggningen var härmed avslutad.
          </note>
          <note n="e346d765">
            6 § Gallring ur belastningsregistret av uppgifter om unga lagöverträdare
          </note>
          <note n="bf5b61f9">
            Föredrogs
          </note>
          <note type="speaker" n="a2f084c1">
            Anf. 68 KERSTIN HAGLÖ (s):
          </note>
          <u who="kerstin_haglo_e26e6d" xml:id="i-4fb7546772c11f4b-0" n="bf90ebb1">
            <seg n="26b0c654">
              Fru talman! I dagens debatt behandlar kammaren ett betänkande
              utifrån en proposition, Gallring ur belastningsregistret av uppgifter
              om unga lagöverträdare . Jag vill gärna understryka att detta
              är ett mycket bra förslag och ett förslag som vi i Socialdemokraterna,
              Vänsterpartiet och Miljöpartiet lyft fram i tidigare debatter.
              Därför känns det nu bra att vi har förslaget på riksdagens bord.
            </seg>
            <seg n="0b411920">
              Vi har från De rödgröna ett gemensamt särskilt yttrande, och
              jag ska återkomma till det lite senare.
            </seg>
            <seg n="85287a1d">
              Fru talman! I propositionen föreslås ändrade regler om gallring
              av uppgifter om unga lagöverträdare i belastningsregistret. Enligt
              förslaget ska uppgifter i belastningsregistret om skyddstillsyn,
              villkorlig dom, ungdomsvård eller överlämnande till vård enligt
              lagen om missbrukare i vissa fall och ungdomstjänst bland annat
              gallras ur registret fem år efter domen. Det här beslutet avser
              personer som var under 18 år vid tidpunkten för brottet eller
              brotten. Nuvarande gallringsfrist är tio år.
            </seg>
            <seg n="e311b60d">
              Speciellt välkommet är det att vi nu kan se att böter och ungdomstjänst
              får samma tidsbegränsning i belastningsregistret, därför att både
              böter och ungdomstjänst är två vanliga påföljder för unga lagöverträdare.
              I dag har vi fem år i belastningsregistret för böter och tio år
              för ungdomstjänst.
            </seg>
            <seg n="9b2ce933">
              När vi i riksdagen fattade beslut i maj 2006 om ungdomstjänst
              som en ny självständig påföljd var syftet att komma ifrån att
              den unge skulle dömas till böter, därför att bötesstraffet i sig
              saknar det rehabiliterande inslag som vi socialdemokrater anser
              är viktigt i påföljdssystemet för att motivera unga till ett laglydigt
              liv. Vi vet också att ungdomstjänsten till skillnad från böter
              berör och påverkar betydligt mer när man får jobba oavlönat ett
              antal timmar under handledning och också delta i ett påverkansprogram.
            </seg>
            <seg n="53a3d58d">
              Vad gäller ungdomstjänst måste samtycke ges från den unge, som
              också måste vara väl motiverad. När föräldrarna har haft råd att
              betala böter har det funnits en tendens att man tackat nej till
              ungdomstjänst. Jag är också väl medveten om att tiden i belastningsregistret
              är kortare för böter än för ungdomstjänst. Därför är dagens förslag
              så otroligt bra. Det gör att vi nu kan se att det blir lika i
              belastningsregistret och att vi sänker tiden till fem år när det
              gäller ungdomstjänst. Det är bra, därför att vi vet att anteckningar
              i belastningsregistret får långtgående konsekvenser för unga som
              vid något tillfälle gjort sig skyldiga till brott. Det blir svårighet
              att få jobbet som söks, då vi vet att allt fler arbetsgivare begär
              utdrag ur belastningsregistret.
            </seg>
            <seg n="2155ca3a">
              Fru talman! Jag måste ändå ta upp en fråga som är absolut nödvändig
              när det gäller ungdomar som begår brott. Snabba och tydliga reaktioner
              och att sätta gränser när barn och ungdomar hamnar på glid och
              ger sig in på destruktiva vägar är ett av de största vuxenansvar
              som vi har. Det är gränser som kan ge trygghet och som kan reparera
              när det gått snett. Det är också otroligt viktigt att involvera
              vårdnadshavare och socialtjänst i ett mycket tidigt skede.
            </seg>
            <seg n="3e943752">
              Därför är det beklagligt utifrån de tidigare debatter vi har
              haft här där vi har behandlat Riksrevisionens rapport om långa
              handläggningstider för unga som begår brott. Vi ser också att
              det finns en tendens att ungdomar i fler och fler kommuner får
              vänta i upp till ett år innan ungdomstjänsten kan verkställas.
              Detta tillsammans med långa handläggningstider är inte acceptabelt.
              Det är förödande för en ung människa som begått brott, och det
              finns en stor risk för återfall. Det är också viktigt ur ett brottsofferperspektiv
              att vi har med oss detta: snabba handläggningstider, snabb reaktion.
            </seg>
            <seg n="95b5e54a">
              Vi socialdemokrater tycker att regeringen borde ha haft en mer
              uppföljande och pådrivande kraft när det gäller att se hur ungdomstjänst
              fungerar ute i våra kommuner. Men vi välkomnar att det nu pågår
              en utredning som ser över hela påföljdssystemet för ungdomar och
              att den kommer någon gång 2012, i maj tror jag att det är.
            </seg>
            <seg n="a9767c47">
              Jag har i alla fall förvissat mig om att ungdomstjänst i min
              hemkommun fungerar alldeles förträffligt. Man har gott om arbetsplatser
              och handledare. Man har få återfall bland de ungdomar som gör
              sin ungdomstjänst och inte heller några avhopp från ungdomstjänst.
            </seg>
            <seg n="ebe9f74e">
              Fru talman! Avslutningsvis välkomnar vi i likhet med utskottsmajoriteten
              de förslag till förändringar som för övrigt går i den riktning
              som har förespråkats tidigare.
            </seg>
            <seg n="8767d608">
              I det särskilda yttrande vi har tillsammans med Vänstern och
              Miljöpartiet vill vi lyfta upp de tröskeleffekter som finns. Detta
              beslut påverkar bara dem som är upp till 18 år vid tidpunkten
              för brottet. De som är över 18 år kommer fortfarande att finnas
              i belastningsregistret i tio år.
            </seg>
            <seg n="ee3aec37">
              Vi vill rent allmän framhålla att även ungdomar i ålderskategorin
              1821 år särbehandlas av rättsväsendet i en rad bestämmelser på
              grund av just ålder. Regeringen har inte tagit hänsyn till detta
              i det förslag som nu ligger på riksdagens bord.
            </seg>
            <seg n="5e7c5b58">
              Vår avsikt med det särskilda yttrandet är att noga och med tonvikt
              på de nämnda tröskeleffekterna bevaka just dessa effekter av de
              aktuella ändringarna. Det kan finnas anledning att i framtiden
              återkomma till frågan om gallring ur belastningsregistret för
              lagöverträdare i åldern 1821 år.
            </seg>
          </u>
          <note type="speaker" n="5338218f">
            Anf. 69 INGER DAVIDSON (kd):
          </note>
          <u who="inger_davidson_cc5049" xml:id="i-d67fcd2664edbcef-0" n="f1e52cb3">
            <seg n="955a907a">
              Herr talman! När ungdomar begår brott är det viktigt att samhället
              reagerar snabbt och tydligt. Det finns särskilda regler och tidsfrister
              som ska gälla för unga som begår brott. Det är bra, men vi vet
              att de inte följs fullt ut, vilket vi talat om många gånger tidigare.
              Processen ska gå snabbt, och blir det ett strafföreläggande ska
              straffet avtjänas så snart som möjligt. Det är bäst för den som
              har begått brottet och självklart också för brottsoffret. Det
              finns dock mycket mer att göra på detta område när det gäller
              rutiner och arbetssätt inom myndigheterna.
            </seg>
            <seg n="08893c6f">
              Det är också viktigt att den unga som har avtjänat sitt straff
              kan gå vidare i livet. I dag finns uppgifterna om brottet kvar
              i belastningsregistret i hela tio år, som vi hört. En som är 16
              år när brottet begås hinner alltså bli 26 innan uppgiften gallras
              bort ur registret. Det är inte rimligt. Tio år är en oändligt
              lång tid i en ung människas liv. Brottet kan ha begåtts i ungdomligt
              oförstånd, man har avtjänat sitt straff och därefter levt ett
              ordnat liv, men långt efteråt finns uppgifterna om vad som hänt
              kvar i registret för myndigheter och för andra som har rätt att
              begära ut dem. Risken är att detta leder till en uppgivenhet eftersom
              den unga inte kan lämna brottet och händelsen bakom sig.
            </seg>
            <seg n="801f4afa">
              För två år sedan ändrade vi reglerna för gallring när det gällde
              uppgifter om åtalsunderlåtelse just för att konsekvenserna av
              en registrering i belastningsregistret blir onödigt långtgående
              för personer som är under 18 år. Det var första steget.
            </seg>
            <seg n="59315ddf">
              Det har dock funnits fler problem, och gallringsreglerna har
              hittills också varit olika för olika påföljder. En anteckning
              om ungdomstjänst gallras först efter tio år medan böter gallras
              efter fem. Den som haft råd att betala böter har alltså i praktiken
              haft möjlighet att köpa sig fri från fem år i belastningsregistret
              eller rättare sagt om föräldrarna har haft möjligheten.
            </seg>
            <seg n="84d409e9">
              Nu har alliansregeringen beslutat sig för att ta ett andra steg
              för att ändra reglerna. Alla uppgifter i belastningsregistret
              om skyddstillsyn, om villkorlig dom, om ungdomsvård, om överlämnande
              till vård enligt lagen om vård av missbrukare, om ungdomstjänst
              och om någon förklarats fri från påföljd kommer nu att gallras
              efter halva tiden, det vill säga efter fem år. Lagändringen träder
              i kraft den 1 september i år och gäller alla personer som var
              under 18 år när brottet eller brotten begicks.
            </seg>
            <seg n="672d7e33">
              Det är bra att oppositionen ställer sig bakom detta i så stor
              omfattning att man inte ens har brytt sig om att motionera utan
              accepterar hela propositionen. Dock kom man på att man måste skriva
              något, och då gjorde man ett särskilt yttrande. Där säger man
              att man vill gå längre och höja åldersgränsen till 21 år. Det
              finns dock ingen reservation, utan det är mer en viljeyttring.
              Man kan kanske tycka att något kunde ha hänt tidigare om ni nu
              haft denna inställning så länge som ni påstår, för det fanns ju
              tid för det.
            </seg>
            <seg n="b3a08ca8">
              Vi har tagit två viktiga steg. De ska givetvis följas upp för
              att se hur det fungerar och om det blir någon förbättring och
              om vi i så fall kan gå vidare. Det är så vi jobbar hela tiden.
            </seg>
            <seg n="a5e58987">
              Vi ser de nya gallringsreglerna som ännu ett led i arbetet med
              att komma till rätta med brott som begås av unga. Ju bättre möjligheterna
              är att gå vidare i livet, desto större är chansen att man lämnar
              brottsligheten bakom sig och att också brottsoffren därmed blir
              färre. Det är målsättningen i allt vårt arbete.
            </seg>
          </u>
          <note n="219b2c70">
            Herr talman! Jag yrkar bifall till utskottets förslag i betänkandet.
          </note>
          <note n="29c5b199">
            Överläggningen var härmed avslutad.
          </note>
          <note n="1383d8e0">
            7 § Skärpta straff för allvarliga våldsbrott m.m.
          </note>
          <note n="bf5b61f9">
            Föredrogs
          </note>
          <note type="speaker" n="96cf4310">
            Anf. 70 THOMAS BODSTRÖM (s):
          </note>
          <u who="thomas_bodstrom_00d151" xml:id="i-e56c90fa141003d6-0" n="2826a569">
            <seg n="df8cf3d5">
              Herr talman och ärade riksdagsledamöter! Vi ska i dag debattera
              skärpta straff. Det har varit en ganska lång resa, som påbörjades
              under förra mandatperioden genom det uppdrag vi gav till dåvarande
              riksåklagare Fredrik Wersäll. Det fortsatte med utredningen och
              lagförslaget om förändring av livstidsstraff, där vi också var
              eniga. Nu har det kommit ytterligare en proposition, och den handlar
              om skärpta straff vid våldsbrott.
            </seg>
            <seg n="da6ad684">
              Man måste givetvis först fundera på varför man över huvud taget
              ska ha straff. Vi vet att strängare straff inte leder till minskad
              brottslighet; det har gång på gång konstaterats. Det har också
              den utredare som har lagt fram detta förslag, nuvarande riksåklagare
              Anders Perklev, konstaterat.
            </seg>
            <seg n="128a3e5e">
              Vi har under åren som gått bytt principer. Vi har haft principen
              om individualprevention där vi trodde att människor skulle avhålla
              sig från brott om straffen skärptes. Det fungerar, men bara under
              en kort tid. Det visar länder som har mycket stränga straff. Man
              kan till exempel se det i USA där det inte begås färre mord i
              delstater med dödsstraff än i dem utan.
            </seg>
            <seg n="a6f0a559">
              Vi har också lämnat principen om allmänprevention bakom oss där
              vi trodde på att avskräcka allmänheten. Vi har i stället mer och
              mer övergått till principen om att straffen ska stå i proportion
              till samhällets värderingar. Enkelt uttryck har därför snatteri
              och trafikförseelser de lägsta straffen medan mord har de högsta.
              Den principen har varit gällande under ganska lång tid i Sverige
              även om vi har haft olika uppfattningar om var det ska finnas.
              Själva principen har vi dock varit ganska ense om.
            </seg>
            <seg n="a2b26616">
              Det finns fortfarande enstaka ledamöter och debattörer som på
              allvar menar att brottsligheten minskar vid strängare straff,
              men all forskning visar som sagt motsatsen.
            </seg>
            <seg n="862da0c6">
              Varför ska man göra denna förändring? Jo, av samma anledning
              som vi gjorde förändringar under förra mandatperioden, nämligen
              att samhället förändras. Då måste också lagstiftningen följa med.
              Brotten förändras och samhället förändras. Övergrepp i rättssak
              var ett område där vi ansåg att en skärpning behövdes eftersom
              läget var ett annat än när paragrafen kom.
            </seg>
            <seg n="9dbd1374">
              Vi har i ett historiskt perspektiv kunnat se hur egendomsbrottens
              konsekvenser har förändrats jämfört med våldsbrottens konsekvenser.
              För hundra år sedan var det en fullständig katastrof att råka
              ut för ett egendomsbrott. Det kunde innebära att barnen svalt
              ihjäl eller stor misär på annat sätt. I dag är det inte på det
              sättet. Även om det är djupt upprörande och olyckligt att man
              råkar ut för till exempel ett inbrott kan det inte jämföras med
              ett våldsbrott.
            </seg>
            <seg n="418b2148">
              Det är därför naturligt att vi tog det initiativ som den borgerliga
              regeringen har fortsatt med när det gäller våldsbrott. Även om
              jag är i opposition vore det larvigt och patetiskt av mig att
              byta fot bara för att regeringen fortsatt detta arbete. Tankesättet
              är riktigt, och det är bra att vi har en samsyn vad gäller skärpta
              straff vid våldsbrott.
            </seg>
            <seg n="45f983bc">
              Herr talman! När det gäller grov misshandel är vi många som har
              konstaterat att vi har en latitud som särskiljer sig från övriga
              brott. Att vi har ett huvudbrott och ett grovt brott ser vi i
              misshandel, bedrägeri och så vidare.
            </seg>
            <seg n="3b8b1c9c">
              Det är en rad olika brott. Det är naturligt. Men just när det
              gäller grov misshandel har vi en latitud som inte riktigt stämmer
              överens. Den är nämligen ett till tio år i dag. Det är mycket
              märkligt. Jag tror ingen av oss var med när det här bestämdes.
              Misshandel är ett gammalt brott, och det här är en gammal paragraf.
              Det är klart att det är märkligt att maximistraffet är lika långt
              för grov misshandel som för dråp, men så är det faktiskt i dag.
            </seg>
            <seg n="5b94e84c">
              Det döms också till låga straff när det gäller misshandel. Det
              har särskild betydelse eftersom hälften av alla misshandelsbrott
              rör ungdomar. Då blir det naturligt att det kommer långt ned när
              det gäller fängelse.
            </seg>
            <seg n="9297bfaf">
              Det andra är, vilket jag har konstaterat många gånger, att de
              allra grövsta fallen ofta rubriceras just som försök till dråp.
              Det gör att när det döms till grov misshandel ligger det på den
              absolut lägsta nivån. Därför är det bra att vi nu får en nyansering
              av detta.
            </seg>
            <seg n="c3537b34">
              Jag tycker också att det är ett intressant förslag att dela upp
              det hela i grov misshandel och synnerligen grov misshandel. Det
              är naturligt. Det får utvärderas framöver, men jag tycker att
              det här var det bästa för att på ett logiskt sätt förändra straffskalan.
              Ett alternativ hade kanske varit fyra till åtta år, det vill säga
              att höja minimistraffet. Men när man nu ändå måste göra den här
              förändringen tycker jag att det kan vara intressant att ta detta
              nya grepp med rubricering av ytterligare ett grovt brott.
            </seg>
            <seg n="8fe3dde0">
              Därför tycker jag att det är djupt förvånande att man inte gör
              det också när det gäller våldtäkter. Det är för mig obegripligt.
              Det kan handla om fall där det blir en grov misshandel, och då
              kan det bli synnerligen grov misshandel. Men om det övergår i
              våldtäkt en synnerligen grov våldtäkt ser man inte lika allvarligt
              på det. Detta är ett beklagligt misstag. Om man gör på det här
              sättet när det gäller misshandel är konsekvensen självfallet att
              man gör det också när det gäller våldtäkt.
            </seg>
            <seg n="00804ca3">
              Annars tycker jag som sagt att det här är bra förändringar. Vi
              vet inte, som det står i utredningen, om det leder till strängare
              straff. Men det leder till en nyansering; det vet vi säkert. Det
              är tillräckliga skäl för att jag ska stå bakom det och för att
              jag ska tycka att vi ska utvärdera det.
            </seg>
            <seg n="a24ca69b">
              Det kommer att avgöras var praxisgränsen ska gå mellan grov misshandel
              och synnerligen grov misshandel. Grov misshandel får i dag kortare
              maximistraff. Det är logiskt, och det är naturligt. Men det får
              praxis avgöra. Flera remissinstanser har också sagt det.
            </seg>
            <seg n="b76c2ee5">
              Jag tycker att det är bra att man tar större hänsyn till försvårande
              omständigheter och förmildrande omständigheter. Det finns en hel
              del kritik på området. Detta kan medföra stora förändringar bland
              annat när det gäller ungdomsbrott. Men låt oss se det innan vi
              dömer ut det.
            </seg>
            <seg n="7815b15d">
              Jag tycker att de förändringar som nu har kommit är intressanta.
              Jag tycker också att man här har fortsatt med det arbete som vi
              påbörjade och som ytterligare ligger till grund för den utredning
              som Fredrik Wersäll nu leder om villkorligt fängelse.
            </seg>
            <seg n="75d44fe2">
              Så långt tycker jag att förslagen har varit bra. Jag säger inte
              detta för att jag tror att de kommer att minska brottsligheten
              utan för att de ligger i linje med hur samhällets utveckling och
              samhällets syn på detta har varit. Det handlar om konsekvenserna
              för våldsbrott. På så sätt är det naturligt. Jag delar Anders
              Perklevs uppfattning att detta inte i första hand är till för
              att minska brottsligheten. Det får vi ta till andra åtgärder för.
            </seg>
            <seg n="6773a830">
              Men jag beklagar, vilket framgår av mina yrkanden på reservation
              6 och 8, att rubriceringen synnerligen grov våldtäkt inte kommer
              med.
            </seg>
            <seg n="c23d290c">
              Vi kommer i dagens debatt säkert att få höra att vi har olika
              uppfattningar i Vänsterpartiet, Miljöpartiet och Socialdemokraterna.
              Det har vi. Vi är tre olika partier. Vi är glada att detta kommer
              under den här mandatperioden. Det gör ju livet lite enklare för
              oss, på samma sätt som när det gällde buggningen.
            </seg>
            <seg n="3010c0fa">
              Vi kan konstatera att det finns olika uppfattningar. Det kommer
              det att finnas även om vi skulle vinna valet, på samma sätt som
              det är bland de borgerliga partierna. Jag tycker dock att det
              är lite märkligt eftersom vi vet att det finns olika uppfattningar,
              och så ska det också vara. Men här låtsas man ibland ha en enighet
              som drabbar de mindre partierna, vilket vi har kunnat konstatera.
              Det blir nästan något slags politisk masochism när man framhäver
              att man hela tiden är överens och det samtidigt får så hårda konsekvenser
              i opinionen.
            </seg>
            <seg n="46ce2f74">
              Jag tror att det skulle vara ärligare att säga att ni också har
              olika uppfattningar. Det har vi ju kunnat konstatera. Det gäller
              akademisk utbildning, elmyndighet och så vidare. Vi har det, och
              ni har det. Så enkelt är det. Den som påstår motsatsen ska nog
              vara försiktig med att räcka ut tungan, för den kommer att vara
              väldigt svart.
            </seg>
            <seg n="4bb6dbe5">
              Vi står upp för att vi har olika uppfattningar. Det är därför
              vi är tre partier, och inte ett parti. Men vi kommer att lösa
              det på samma sätt som vi gjorde med andra frågor. Vi kommer att
              kompromissa, vilket inte är ett fult ord i politik utan ett ord
              som handlar om konstruktivt arbete tillsammans, där alla får ge
              och ta.
            </seg>
            <seg n="5b75747d">
              Här har ni som sagt hjälpt och förenklat en av de svårare frågorna,
              och vi kan snart lägga den bakom oss. Men vi står upp för våra
              egna åsikter. Vi har respekt för varandras åsikter, och det kommer
              vi också att fortsätta att ha.
            </seg>
            <seg n="64c4b8ef">
              Jag ser att jag har sufflörer här i kammaren. Jag har redan nämnt
              reservationerna 6 och 8, som vi yrkar på, och hoppas att det är
              uppfattat av talmannen.
            </seg>
            <seg n="40cb5d00">
              Vi är i huvudsak överens med regeringen i detta, och jag tycker
              att det är värdefullt att vi ibland kan ha ett arbete över blockgränserna.
              Ibland kommer det att diskuteras om man är på plats i kammaren
              eller inte. Jag har ett visst ansvar för en justitieutskottsgrupp
              från Norge, och jag kommer därför att följa debatten även utanför
              kammaren. Jag säger detta ifall ni tror att jag därmed kommer
              att försvinna.
            </seg>
            <seg n="97b9e6e0">
              Jag ser fram emot att höra debatten. Det är som sagt spännande
              ideologiska skillnader som finns. Det ska det också göra med sju
              partier. Jag tror som sagt att alla sju partier egentligen har
              ganska olika uppfattningar, och det ska bli spännande att höra
              om detta.
            </seg>
          </u>
          <note type="speaker" n="ab404c1e">
            Anf. 71 LENA OLSSON (v):
          </note>
          <u who="lena_olsson_010079" xml:id="i-e7a84dd8ebbe7cff-0" n="230ced72">
            <seg n="d3ceed9f">
              Herr talman! Vi ska debattera skärpta straff för allvarliga våldsbrott.
              Jag börjar med att yrka bifall till reservation nr 7.
            </seg>
            <seg n="924193ce">
              Det är precis som Socialdemokraterna tog upp här; till och med
              den utredning som ligger till grund för detta ställer sig frågan
              om skärpta straff leder till mindre brottslighet. Det leder till
              viss eftertanke. Det är absolut klart från Vänsterpartiets sida
              att man om man begår ett brott också ska sona det brottet. Det
              har vi inga skilda åsikter om. Det finns en hel del i detta förslag
              som Vänsterpartiet stöder. Det finns också förslag som vi inte
              stöder.
            </seg>
            <seg n="4068bcf3">
              Regeringen vill i propositionen genomföra flera förslag om skärpta
              straff. Vi anser att flera av förslagen är problematiska och inte
              kommer att leda till minskad brottslighet. Det har under flera
              år pågått en utveckling i riktning mot hårdare straff för våldsbrott
              redan med befintlig lagstiftning.
            </seg>
            <seg n="007844f3">
              Våldsbrott har i stor utsträckning en koppling till sociala förhållanden.
              Regeringens politik förstärker klyftorna i samhället. Det har
              vi sett. Barnfattigdomen ökar. Socialbidragsberoendet ökar. Som
              sjuk och även som arbetslös jagas man. Allt fler barn och ungdomar
              växer upp i fattigdom och andra förhållanden som ökar risken för
              såväl enstaka brottsliga handlingar som ett liv med en utpräglad
              kriminell livsstil.
            </seg>
            <seg n="ce77de1b">
              Vänsterpartiet står för en politik där vi satsar på välfärden
              och på trygghetsförsäkringar, vilket även är en tydligt brottsförebyggande
              politik. Det finns också en tydlig koppling mellan alkoholpolitik
              och våldsbrott. Det har vi fått undersökningar som bekräftar.
              Där kan man konstatera att regeringen, samverkansalliansen eller
              vad man ska kalla er för, för en alltmer liberal trend där tillgången
              till alkohol och riskerna för våldsbrott ökar.
            </seg>
            <seg n="75d347f5">
              När det gäller rättsväsendets insatser förebyggs våldsbrott bättre
              genom att fler brott utreds och går till åtal än genom att straffen
              skärps. Bland andra kriminologiska institutionen vid Helsingforss
              universitet ifrågasätter empirin i regeringens förslag.
            </seg>
            <seg n="25eebc74">
              Vi beklagar att den kriminologiska forskningen som så ofta tidigare
              har ignorerats av regeringen. Vi anser att det är ekonomiskt oansvarigt
              att regeringen gör bedömningen att Kriminalvården ska hantera
              straffskärpningarna inom ramen för Kriminalvårdens anslag. Kriminalvårdens
              ekonomi har under hela mandatperioden försummats av regeringen.
              Man har nu en riktigt svår situation med överbeläggningar där
              man inte förmår bedriva verksamheten på ett tillfredsställande
              sätt.
            </seg>
            <seg n="d030350f">
              Regeringen föreslår att straffskalan för grov misshandel ska
              delas upp. För misshandel som anses vara synnerligen grov ska
              det dömas till fängelse i lägst fyra och högst tio år. Annan grov
              misshandel ska ha en straffskala på lägst ett och högst sex år.
            </seg>
            <seg n="20001ec7">
              Precis som flera remissinstanser, däribland Helsingforss tingsrätt,
              skriver kommer man att tillämpa detta i väldigt få fall. Det gick
              också Thomas upp här och sade; det handlar mycket om yngre. Det
              finns redan med dagens straffskala möjlighet att utdöma väldigt
              låga straff. Blekinge tingsrätt skriver att det kommer att uppstå
              överlappningsproblem. Flera insatser föreslår att man i stället
              för att bryta upp den nuvarande systematiken inför en egen brottsrubricering
              för misshandel som sker på ett tortyrliknande sätt.
            </seg>
            <seg n="56c5a395">
              Vänsterpartiet instämmer i att det är olyckligt att ytterligare
              bryta upp systematiken i brottsbalken. Vi vill hellre se en generell
              översyn av brottsbalken, i synnerhet när den nya bestämmelsen
              sannolikt inte kommer att tillämpas särskilt ofta. Här kommer
              också remissinstansernas yttranden in. Därtill kan nämnas att
              vi under flera år har drivit frågan om att införa ett tortyrbrott,
              vilket har avslagits av de borgerliga partierna.
            </seg>
            <seg n="7e80cf23">
              En person som under rus framför ett fordon och dödar en annan
              gör sig enligt vår mening skyldig till ett mycket allvarligt brott.
              För att straffet för ett sådant brott ska ha avsedd verkan vad
              gäller både individualprevention och allmänprevention krävs att
              straffet har förankring i det allmänna rättsmedvetandet. En person
              som av oaktsamhet orsakar annans död döms för vållande till annans
              död till fängelse i högst två år. Om brottet enligt andra stycket
              samma paragraf anses som grovt blir straffet i stället mellan
              sex månader och sex år. I propositionen föreslås att den nedre
              gränsen för vållande till annans död skärps till ett år. Utifrån
              perspektivet att straffbekämpningen bland annat påverkar bedömningen
              vid rattfylleri som leder till annans död välkomnar vi i Vänsterpartiet
              det förslaget.
            </seg>
            <seg n="6fd2f7ca">
              Regeringens förslag innebär att straffminimum för grov utpressning
              höjs från sex månader till ett år samtidigt som det förtydligas
              under vilka omständigheter ett brott är att anse som grovt, nämligen
              om gärningen har innefattat våld eller hot av allvarligt slag
              eller om gärningsmannen annars har visat särskild hänsynslöshet.
            </seg>
            <seg n="e454469c">
              Vi välkomnar såväl förtydligandet som höjningen av straffminimum.
              Det finns anledning att se allvarligare på grov utpressning då
              det är ett brott som mycket ofta har en nära koppling till den
              organiserade brottsligheten och där brottsoffret kan drabbas mycket
              hårt. Den nu föreslagna nivån ligger på en mer rimlig nivå i förhållande
              till andra brott.
            </seg>
            <seg n="921f05b3">
              Regeringen genomför en rad förändringar i 29 kap. brottsbalken
              för att möjliggöra att försvårande och förmildrande omständigheter
              ska vägas in i flera fall. I första hand är det tydligt att regeringen
              vill att man vid straffbedömningen ska gå högre upp i straffskalan.
              Flera remissinstanser har sett problem med förslagen eftersom
              det gör det svårare att följa straffrättens krav på förutsägbarhet
              och enhetlighet.
            </seg>
            <seg n="7a6862c7">
              Det är självfallet viktigt att försvårande och förmildrande omständigheter
              ska kunna ha betydelse i straffmätningen. De möjligheter som finns
              med nuvarande lagstiftning är dock alldeles tillräckliga enligt
              Vänsterpartiets mening.
            </seg>
            <seg n="9dae573b">
              Vid återfall i brottslighet anser Vänsterpartiet, precis som
              många remissinstanser, att tidigare brottslighet ska få betydelse
              vid utformningen av påföljden eller genom förverkande av villkorligt
              medgiven frihet. Detta står i kontrast till utredningsförslaget
              om att tidigare brottslighet i större utsträckning än vad som
              redan är möjligt ska vägas in vid utmätningen av straffen. Regeringen
              vill förena de två perspektiven genom att tidigare brottslighet
              i större utsträckning än i dag ska vägas in i straffmätningen
              om påföljdsvalet eller förverkandet av villkorligt medgiven frihet
              inte är att anse som tillräckligt.
            </seg>
            <seg n="72a9dade">
              Det här utredningsförslaget avstyrks av många remissinstanser,
              till exempel tingsrätterna i Blekinge och Göteborg. Man ser inte
              tillräckliga skäl för förslaget som innebär att man tar steg bort
              från principen om proportionalitet och ekvivalens.
            </seg>
            <seg n="ce7bd0a9">
              Vi i Vänsterpartiet har varit med på straffskärpningar när det
              gäller till exempel mord, som vi tyckte var nödvändigt. Det är
              ett stort hattande där man slänger in förslag. Vi anser också
              att de är väldigt dåligt analyserade. Vi tycker att det är nödvändigt
              att vi gör en översyn av hela brottsbalken för att få en genomgående
              analys och kunna lägga fram så bra förslag som möjligt i stället
              för att rycka ut en dominobricka som får konsekvenser för helheten.
              Därför vill vi att man tillsätter en parlamentarisk utredning
              som gör den här översynen. Det pågår många utredningar, och då
              blir det konstigt att komma med dessa förändringar. Det har kommit
              en ganska hård kritik från remissinstanserna. Det får konsekvenser,
              och vi tycker att man kunde ha lugnat sig tills man har sett över
              helheten.
            </seg>
          </u>
          <note type="speaker" n="09a8d386">
            Anf. 72 MEHMET KAPLAN (mp):
          </note>
          <u who="mehmet_kaplan_47809b" xml:id="i-815f136447e89f3d-0" n="9db6e4d3">
            <seg n="30a65c0e">
              Herr talman! När vi diskuterar brott och straff måste vi förstå
              att straffet i sig inte minskar antalet brott, men det är ett
              nödvändigt verktyg i en rättsstat. För att straffet som verktyg
              ska fungera optimalt måste straffskalan och tillämpningen av lagen
              vara förenliga med de normer och värderingar som råder i samhället.
            </seg>
            <seg n="277db3fa">
              Det råder en snedvridning av straffskalan i dag. Hur allvarligt
              samhället ser på ett brott ska avspeglas i straffet. När ekonomisk
              brottslighet, knarkhandel, inbrott och stölder får högre straff
              än direkt våld mot en annan människa, som våldtäkt och misshandel,
              är det inte konstigt att människor vill ha hårdare straff. Straffet
              är inte bara till för att avskräcka, utan det är också en moralisk
              konsekvens från samhället mot den som inte respekterar våra gemensamma
              lagar och andra människors liv och hälsa.
            </seg>
            <seg n="220100c4">
              Den här inledningen skulle vi i princip, oavsett partifärg, kunna
              instämma i. Men frågan är på vilket sätt vi når fram till lösningar
              som är varaktiga. För att minska brottsligheten räcker det inte
              med att straffa, avskräcka eller moralisera. Det mest effektiva
              motgiftet mot brottslighet är troligtvis starka sociala ramar.
              Det handlar om ett samhälle där människor inte hamnar i det så
              kallade utanförskapet, där människor tar ansvar för varandra och
              där människor själva kan påverka sin situation och sitt liv. Självbestämmande
              och frihet att skapa sin egen framtid kräver tillgång till utbildning,
              egen försörjning och samma möjligheter oavsett var man är född,
              föräldrarnas inkomst, vilken etnicitet eller vilket kön man har.
            </seg>
            <seg n="81fea975">
              Låt oss titta på hur debatten brukar se ut när högerpartier diskuterar.
              Det har funnits en tendens att man har en åsikt och en idé när
              man sitter i riksdagen, och dessutom i majoritet. När man inte
              längre sitter i riksdagen eller kanske sitter i opposition, händer
              det som utskottsordförande Thomas Bodström tidigare tog upp, nämligen
              att man berättar vad man egentligen vill.
            </seg>
            <seg n="386a7cc7">
              För 20 år sedan innebar livstidsstraffet att den dömda avtjänade
              78 år i fängelse. I dag har det tredubblats till 1820 år enligt
              statistiken. Man kan fråga sig om detta har påverkat antalet mord,
              och svaret är nej. Det är i princip samma förhållande till invånarantalet,
              och det har varit konstant sedan 1700-talets mitt. Då ska man
              inte glömma att det dessutom faktiskt har funnits dödsstraff bland
              påföljderna för mord.
            </seg>
            <seg n="006aa507">
              För ett tiotal år sedan var det något av en standard med fyra
              års fängelse för grova rån. I dag är det inte ovanligt med betydligt
              längre påföljder för motsvarande brott. Men det har inte minskat
              antalet grova rån.
            </seg>
            <seg n="828ea8e9">
              Man kan ställa sig frågan: Skulle jag börja råna banker om det
              återigen blev fyra år som jag fick sitta inne om polisen tog mig?
              Jag tror att alla skulle svara nej på den frågan. Det är vad människor
              i dag också säger. De som rånar banker utgår från att de inte
              ska åka fast. För den som vill råna en bank har det ingen betydelse
              om det är fyra år, tio år eller femton år som man riskerar. I
              länder där man får en hand avhuggen om man ertappas med att stjäla
              utförs ändå stölder.
            </seg>
            <seg n="b196f467">
              Nu har det kommit ännu ett förslag från regeringen som vi i dag
              behandlar. Det tar delvis upp de här frågorna och handlar om idén
              om att vi ska ha hårdare straff inom vissa områden. Vi från Miljöpartiet
              kan hålla med om att det inom vissa områden behövs hårdare straff.
              Men att gå in och göra det som regeringen nu föreslår, nämligen
              att lyfta upp vissa frågor och tona ned andra, tror vi inte är
              långsiktigt hållbart, särskilt inte när man faktiskt väntar på
              utredningssvar. Vad är det som brådskar? Vad är det som gör att
              vi inte kan invänta den påföljdsutredning som inom två år kommer
              att presentera ett förslag på hur man ska hantera frågorna övergripligt?
            </seg>
            <seg n="20d8f942">
              Vi kommer i dag troligtvis få höra borgerliga företrädare prata
              om Miljöpartiet, Vänsterpartiet och Socialdemokraterna, och, kanske
              märkligast av allt, prata om den före detta justitieministern
              Thomas Bodström. Det är väldigt talande om det blir så. Frågan
              är om man kanske redan har satt sig i opposition. När de här utredningarna
              faller ut kommer det kanske att vara en annan regering, och då
              måste vi hantera frågan.
            </seg>
            <seg n="0f1387b8">
              Det som är intressant här är att se vad de borgerliga företrädarna
              tycker i dag. De kommer att tala sig varma för betänkandet, och
              framför allt kommer de att försöka visa upp en enighet. Problemet
              är att vi vet vad den enigheten består av.
            </seg>
            <seg n="ef533fc3">
              Jag ska återge vad en före detta borgerlig riksdagsledamot har
              sagt som, i enlighet med vad jag sade tidigare, nu kan tala fritt.
            </seg>
            <seg n="de6c50b4">
              De pengar som det kommer att kosta skattebetalarna i form av
              straffhöjningar skulle i stället kunna användas brottsförebyggande
              bland ungdomar och till stöd för brottsoffer. Ett brottsoffer
              kan behöva såväl psykisk som fysisk och juridisk hjälp och får
              det i dag i alltför liten utsträckning. Det är då en ringa tröst
              att säga: Ja, vi är medvetna om att du inte får så mycket hjälp.
              Men din gärningsman fick nu två år och två månaders fängelse i
              stället för de två år han skulle ha fått tidigare.
            </seg>
            <seg n="98b2fcfc">
              Den här typen av uttalanden är inte ovanliga. I dag sitter borgerliga
              företrädare från justitieutskottet här och kommer att tala sig
              varma, som jag sade tidigare, för betänkandet. Men de har även
              tidigare haft många olika åsikter i frågan.
            </seg>
            <seg n="89939a91">
              Jag vill avsluta med ett citat från samma före detta borgerliga
              riksdagsledamot som lyfter upp det här med forskningen inom området.
            </seg>
            <seg n="e1e5bd10">
              Vi vet i dag, via hyllkilometer av seriös internationell forskning,
              att längre fängelsestraff inte ger minskad brottslighet och därmed
              ökad trygghet. Då det inte finns obegränsat med skattemedel, måste
              vi välja: Förebyggande arbete mot brottslighet som på sikt ökar
              tryggheten och minskar antalet brottsoffer eller längre fängelsestraff.
            </seg>
            <seg n="f7db5f59">
              Jag skulle inte vilja sätta det i ett sådant direkt motsatsförhållande
              som den här före detta borgerliga riksdagsledamoten gör. Däremot
              kommer det naturligtvis svar från nuvarande riksdagsledamöter
              från borgerligheten. Det är intressant att man svarar på följande
              sätt mot den här typen av med forskning belagda rön. Man säger
              till exempel: Åklagarmyndigheten presenterade 2007 en undersökning
              som visar att en övervägande del av fängelsedomarna för flera
              allvarliga våldsbrott hamnar i den nedersta fjärdedelen av straffskalan.
              Vi har en verklighet där fängelsestraffen är mycket korta för
              väldigt allvarliga brott. Tydligast är att det är för låga straff
              för grova våldsbrott. Det gäller exempelvis grov misshandel som
              enligt lagboken kan leda till fängelse i lägst ett år och högst
              tio år. I praktiken blir straffet sällan längre än två år.
            </seg>
            <seg n="f2910a4a">
              Utifrån det här resonemanget går man in med storklubban och ser
              till att hantera frågorna om att höja straffen inom en del områden
              när man dessutom faktiskt har en påföljdsutredning som precis
              ska titta på det här med att straffskalan rymmer från ett år till
              tio år för misshandel. Men när man har tillsatt utredningen och
              väntar på experthjälp för att se hur man ska kunna hantera de
              här frågorna ger man samtidigt sitt stöd i form av ett betänkande.
            </seg>
          </u>
          <note n="ab569bcc">
            Jag vill med detta avsluta mitt anförande och yrka bifall till
            reservation nr 8 och även reservation nr 7 som vi tidigare inte
            hade yrkat bifall till.
          </note>
          <note type="speaker" n="6edf23c3">
            Anf. 73 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-128f952c47e75bac-0" n="608610d9">
            <seg n="1c7e9cd4">
              Herr talman! Så att jag inte glömmer bort det vill jag innan
              jag börjar mitt anförande göra ett litet påpekande om ett faktafel
              från föregående talare. Den påföljdsutredning som är väldigt viktig
              och tillsatt av den här regeringen tittar med ett undantag inte
              på de saker som den här propositionen handlar om, och det gäller
              återfall i brott. Propositionen behandlar alltså en viss typ av
              saker vad gäller vårt rättssystem, och Påföljdsutredningen hanterar
              andra delar. Man ska alltså inte göra den här kopplingen. Det
              blir lite olyckligt, och det blir felaktigt i sak.
            </seg>
            <seg n="8c345dbe">
              Jag kan konstatera att det här är en önskad lagstiftning med,
              vad jag bedömer, ett kraftigt, brett folkligt stöd som symboliseras
              inte minst av det kraftiga politiska stödet som finns här i riksdagen
              bland annat av de fyra regeringspartierna som återigen i all enighet
              levererar politiskt material och politiska propositioner som innebär
              att vi reformerar rättssystemet för att försöka uppnå större trygghet,
              bättre proportionalitet och större förutsägbarhet. Återigen får
              vi när de stora greppen tas stöd av Socialdemokraterna. Det är
              alldeles uppenbart. De som inte vill är Vänsterpartiet och Miljöpartiet.
              Detta är inget nytt. Detta gäller den här propositionen, och det
              finns ett följdmönster långt tidigare också.
            </seg>
            <seg n="2d6a704a">
              Herr talman! Synen på våldsbrott och våld mot person har förändrats
              med tiden. Det är bra. Hustrumisshandel som tidigare aldrig pratades
              om, tystades ned eller bortsågs från är inte acceptabelt. Det
              finns en stark förändring i hur människor ser på brott. Det som
              förr i tiden sågs som roligt gruff på dansbanan där man halvt
              slog ihjäl varandra accepteras inte i dag. Vi har en annorlunda
              syn på våld mot människor. Jag tycker att det är positivt. Det
              måste precis, som Thomas Bodström inledde med, också avspeglas
              i vårt rättssystem.
            </seg>
            <seg n="6f63066d">
              Jag måste skicka en fråga direkt till Mehmet Kaplan: Finns det
              någon forskning som visar att borttagandet av straff leder till
              färre brott? Jag tror inte att du kommer att svara.
            </seg>
            <seg n="9b3bf136">
              Ett sådant rättssystem som vi i dag har med en väldigt stor politisk
              enighet måste ha proportionalitet och ekvivalens. Det är centralt
              när man straffmäter. Vad betyder det då? Jo, straffet måste återspegla
              hur allvarligt brottet är och hur allvarligt samhället ser på
              det. Påföljderna måste vara begripliga både för brottsoffer och
              för gärningsmän och allmänhet, och de måste på något sätt vara
              förutsägbara.
            </seg>
            <seg n="dc86a4cd">
              Åklagarmyndighetens genomgång, som tidigare har nämnts, visar
              att vi har problem. Åklagarmyndigheten gjorde en genomgång av
              påföljdspraxis då den förra regeringen under de sista skälvande
              minuterna av tolv års regeringsinnehav begärde detta. Dessförinnan
              hade inget hänt på området.
            </seg>
            <seg n="502b06cb">
              Men den praxis som kom har lett till att den här regeringen har
              genomfört en ny lagstiftning som vi nu lägger fram. Man tittade
              på hur domstolarna har behandlat misshandel, grov misshandel,
              grov fridskränkning, kvinnofridskränkning, grov kvinnofridskränkning,
              olaga hot, rån och grova rån. Man tittade på rättsfall mellan
              2000 och 2005. Det här är den enda stora praxisgenomgången. Man
              kunde konstatera, tvärtemot vad som tidigare har sagts, att de
              utdömda fängelsetiderna minskat, även om det har blivit något
              fler fängelsestraff.
            </seg>
            <seg n="c3408ab2">
              Vad man också kunde konstatera var att huvuddelen av domarna
              hamnar i den nedre fjärdedelen av straffskalen. Specifikt när
              det gäller grov misshandel, ett väldigt allvarligt brott där man
              i de flesta fall har gett bestående fysiska och definitivt psykiska
              men, visade det sig att 98 procent av fallen hamnade i nedre fjärdedelen.
              Det är klart att åklagaren hanterar det här genom att försöka
              få det till dråp. Det visade sig att det i undantagsfall har dömts
              ut tre till fyra års fängelse, trots att straffskalan är ett till
              tio år. Då har det varit fråga om tortyrliknande misshandel.
            </seg>
            <seg n="667280b5">
              Det här är inte tillfredsställande. Därför kommer vi nu med ett
              antal förändringar. Den första och viktiga är en generell bestämmelse
              om straffhöjning när det gäller allvarliga angrepp på liv, hälsa
              eller trygghet hos en person. Det talar väldigt tydligt om att
              straffvärdet måste utgå från den skada man har gjort, den kränkning
              gärningsmannen har tillfogat, men också vilken avsikt och vilket
              motiv som fanns. Det handlar om proportionalitet. Det måste finnas
              en koppling till vad man gjorde, vad man hade för avsikt att göra
              och vad man tyvärr åstadkom.
            </seg>
            <seg n="4fea1755">
              Synnerligen grov misshandel har nämnts, liksom uppdelning av
              straffskalan. Dagens system innebär alltså ett till tio år för
              grov misshandel. Den delas nu upp. Grov misshandel kommer att
              ha en straffskala mellan ett till sex år. Den nya brottsrubriceringen
              synnerligen grov misshandel får fyra till tio år. Denna brottsrubricering
              gäller i första hand om någon har gett någon en bestående kroppsskada,
              använt tortyrliknande metoder, tillfogat synnerligt lidande och
              varit mycket hänsynslös.
            </seg>
            <seg n="e7199252">
              Nästa del i de förslag vi lägger fram nu handlar om grov utpressning.
              Här ändras straffminimum från sex månader till ett år. Det är
              viktigt i kampen mot den grova organiserade brottsligheten, som
              många gånger använder våld eller förtäckt hot om våld för att
              kunna driva in de pengar man vill ha i beskyddarverksamhet och
              på många andra sätt. Därför är det angeläget.
            </seg>
            <seg n="6af4eaa8">
              Till och med Vänsterpartiet, om jag uppfattar det rätt, applåderar
              vårt förslag att grovt vållande till annans död får en förändring
              från sex månaders till ett års straffminimum. Detta riktar sig
              naturligtvis i första hand mot dem som sätter sig drogade eller
              berusade av alkohol och har ihjäl någon, mer eller mindre med
              berått mod. Det här är en välkommen reform, och det här diskuteras
              väldigt mycket i det svenska samhället. Vi vidtar nu den åtgärden.
            </seg>
            <seg n="45b1ae29">
              Det blir tydligare vilka försvårande och förmildrande omständigheter
              en domstol har att ta hänsyn till. Det visar sig också i den genomgång
              av rättspraxis som Åklagarmyndigheten gjort att den lagstiftning
              vi har sällan åberopas när det gäller försvårande och förmildrande
              omständigheter. Dels hamnar man nära straffminimum, dels beror
              det på vad lagstiftaren tidigare uttalat. Lagstiftaren har i förarbeten
              uttalat att försvårande och förmildrande omständigheter ska användas
              restriktivt, och så har också skett. Nu tas det som kallas för
              kvalificerade rekvisit bort. Det innebär att vi ger större möjlighet
              till domstolarna att använda sig av försvårande och förmildrande
              omständigheter. Något som kommer att ses som försvårande är kopplingar
              till den organiserade brottsligheten. Även återfall ska tas hänsyn
              till, även om lagstiftningen nu är försiktig; just där har Påföljdsutredningen
              ett särskilt uppdrag.
            </seg>
            <seg n="436021da">
              Det här är en nödvändig lagstiftning. Den är ett sätt att komma
              bort från och avhjälpa en del av brottsligheten. Naturligtvis
              löser den inte allt, men den kombineras med att vi anställt fler
              poliser, så att brotten de facto hinner utredas. 20 500 poliser
              kommer vi att ha i Sverige till sommaren. Det är en del av förutsättningen.
              När vi reser runt, både som allians och som enskilda partier i
              våra justitiekommittéer, möter vi många gånger den bild som polisen
              målar upp av den betydelse det har haft att kunna ha ett manskap
              som börjar utreda brott redan från början och på det sättet också
              fäller fler gärningsmän.
            </seg>
            <seg n="0f603b13">
              Vad säger ni i oppositionen? Jag blir lite bekymrad. Nu har det
              skrivits ett antal tidningsartiklar. Man får väl ta dem med en
              nypa salt. Riksdag &amp; Departement får väl däremot anses vara relativt
              saklig. Där konstateras i en artikel häromdagen att brott är ett
              problem för De rödgröna. Synen på brott och straff delar dem.
              Lena Olssons partiledare Lars Ohly är väldigt tydlig. Vi är inte
              framme och vi får se hur långt vi kommer, säger han. Sitter vi
              i regeringen ska vi ha en gemensam politik. Han skulle vara förvånad
              om det inte fanns någon överenskommelse någonstans. Men faktum
              är att man till skillnad från oss, när vi förberedde maktövertagandet,
              inte har någon rättspolitisk arbetsgrupp och inte förbereder någonting.
              Beviset är väldigt tydligt i dag. Beviset kommer att vara tydligt
              i morgon under justitieutskottets sammanträde. Man är lika delad
              i sina uppfattningar där också.
            </seg>
            <seg n="0036ce6c">
              När Socialdemokraterna hade regeringsmakten ensamma kunde de
              inte föra fram särskilt mycket politik, men åtminstone en del.
              Det gjorde man genom att man var en enpartiregering som fick stöd
              av de borgerliga partierna i riksdagen. Nu har man ambitionen
              att bilda en regering tillsammans med andra partier. Deras uppfattningar
              skiljer sig så otroligt att en sådan regering skulle bli totalt
              handlingsförlamad och i princip inte kunna få fram någon typ av
              förslag över huvud taget med mindre än att Karl Gustav Abramsson
              och de andra socialdemokratiska riksdagsledamöterna nej, nu ska
              han ju sluta, hedersmannen i så fall skulle gå emot sin egen regering
              och göra ett tillkännagivande. Men det fungerar inte så. Problemet
              är alltså att vi har ett rödgrönt alternativ som inte har förberett
              sig för att kunna regera och inte kommer att kunna klara av att
              regera. Det är ett stort bekymmer.
            </seg>
            <seg n="7f836c39">
              Det finns en punkt, ska jag dock säga, som oppositionen har kommit
              överens om. Det gäller stalkning. Där vill man att vi ska genomföra
              en lagstiftning. Jag tror att det är ett försök att visa upp någon
              form av enighet i en gemensam reservation. De vet lika väl som
              vi att det kommer en lagrådsremiss inom den absolut närmaste tiden.
              Frågan är utredd, och arbetet är i princip färdigt.
            </seg>
            <seg n="ec4451f6">
              Jag ska väl inte avfärda det Thomas Bodström nämner när det gäller
              synnerligen grov våldtäkt. Det kan finnas anledning att titta
              på det. Men man ska inte hasta för fort. Man måste förbereda saker
              och vara klar med saker. Thomas Bodström borde veta att vi nu
              har en sexualbrottsutredning som kommer att lägga fram sitt förslag
              den 29 oktober i år och som tittar just på de här sakerna. Det
              är väldigt klara direktiv, som den här regeringen har fattat beslut
              om. Det är fokus på våldtäktsbrott. Man tittar på tillämpningen
              av straffbestämmelserna vid sexuella brott mot barn, men framför
              allt handlar det om att genomföra praxisgenomgången som det tidigare
              åklagarväsendet gjorde när det gäller grov misshandel. Man ska
              se hur tillämpningen sker. Då, när vi har fakta på bordet, kan
              det möjligen finnas anledning att förbereda en ny lagstiftning.
            </seg>
            <seg n="eff85335">
              Samtidigt ska jag dock påpeka en sak också, så att ingen förleds
              att tro annat: Straffet för grov misshandel har i dag varit ett
              till tio år, men minimistraffsatsen för grov våldtäkt är fyra
              år redan i dag. Man ska ha klart för sig att det finns en skillnad
              i dag. Tanken är intressant, men låt oss ha fakta på bordet och
              inte bara skjuta från höften för att ha något enstaka förslag
              att lägga fram.
            </seg>
          </u>
          <note n="d9df6ea3">
            Jag yrkar bifall till förslaget i utskottets betänkande.
          </note>
          <note n="723551ed">
            I detta anförande instämde Anders Hansson (m).
          </note>
          <note type="speaker" n="655c2e54">
            Anf. 74 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-815f136447e89f3d-1" n="9db6e4d3">
            <seg n="592460be">
              Herr talman! Jag tackar Krister Hammarbergh för att han är så
              mån om oppositionens väl och ve.
            </seg>
            <seg n="4c8b7ee5">
              Jag har några frågor. En handlar om de remissvar som finns, bland
              annat från Sveriges Advokatsamfund, som konstaterar att den utredning
              som ligger till grund för de här texterna inte har kunnat hänföra
              förslaget om straffskärpning för grova brott till att det skulle
              finnas ett behov av detta utifrån att antalet grova brott ökat
              i sådan utsträckning att det skulle föranleda en stark straffskärpning.
              Vad som kanske är ännu allvarligare är att man ej heller har kunnat
              konstatera att de föreslagna straffskärpningarna kan förväntas
              leda till en minskning av antalet grova brott.
            </seg>
            <seg n="f5f591dc">
              Jag undrar, Krister Hammarbergh: Vad är det som ligger till grund
              för denna iver? Denna iver tycker en del är populistisk. Man hävdar
              från Moderaternas håll att detta vidtas för att folk vill ha det
              så. Som exempel kan nämnas den nyligen föreslagna dna-testningen
              och narkotikatestningen av ungdomar och en högre straffnivå för
              våldsbrott, som vi har pratat om.
            </seg>
            <seg n="840e28fd">
              Dessa populistiska idéer bygger på felaktigheter, hävdas det
              i debatter. Människor i gemen är inte så brottsbeivrande eller
              blodtörstande som Moderaterna tycks tro. Forskning visar att när
              man presenterar riktiga brottsfall för människor och ger dem riktig
              information så dömer de ofta mildare än domstolarna. Detta är
              oberoende forskning och inte någonting som Miljöpartiet har kokat
              ihop.
            </seg>
            <seg n="2147a61c">
              Kraven på hårdare tag bygger på dålig kunskap om hur rättssystemet
              fungerar. De saknar dessutom folkligt stöd. Jag undrar vad Moderaterna
              bygger idéerna på.
            </seg>
          </u>
          <note type="speaker" n="517221d2">
            Anf. 75 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-128f952c47e75bac-1" n="608610d9">
            <seg n="da4b19b4">
              Herr talman! Egentligen ska man väl inte ställa personliga frågor
              i riksdagens talarstol. Ändå kan jag inte låta bli att fråga Mehmet
              Kaplan: Är det så väldigt jobbigt när vi gång på gång kan peka
              på att ni inte kommer överens om någonting? Jag kan inte låta
              blir att fråga det, herr talman.
            </seg>
            <seg n="a03c2da0">
              Som jag nämnde i mitt anförande har det skett en stor rättspraxisgenomgång.
              Det är den som Åklagarmyndigheten har gjort. Den hade klara och
              tydliga bevis att straffskalan inte används och att den inte heller
              återspeglar de beslut som är fattade när det gäller straffvärde
              här i riksdagen.
            </seg>
            <seg n="50bff1ee">
              Det innebär att vi har en del saker vi måste korrigera. Det gäller
              de generella bestämmelserna men också synen på grov misshandel,
              som är ett väldigt grovt brott Det är inte så att straff löser
              alla problem. Det är vi överens om. Men jag trodde åtminstone
              att vi kunde vara överens om att ett rättssystem måste vara överblickbart
              och proportionellt.
            </seg>
            <seg n="0e7d6dd3">
              Man måste ta hänsyn till brottets allvar när man dömer till en
              påföljd. Där har Mehmet Kaplan en annan uppfattning. Jag får nästan
              bilden att Mehmet Kaplan vill ta bort straff över huvud taget.
              I så fall är det väldigt viktigt att han svarar på frågan om så
              är fallet.
            </seg>
            <seg n="2f3f31ad">
              Vill han sänka straffskalorna, eller vad är det egentligen han
              vill förutom att säga nej till regeringens förslag? Det är viktigt
              att ni från oppositionen nu börjar lämna besked.
            </seg>
          </u>
          <note type="speaker" n="43e3f775">
            Anf. 76 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-815f136447e89f3d-2" n="9db6e4d3">
            <seg n="18c6831d">
              Herr talman! Jag kommer inte att vara personlig. Jag är vald
              för ett parti av människor som tycker att det vi presenterar är
              vettigt. Det jag däremot är orolig för är att den nuvarande regeringen
              har passat på att luta sig tillbaka och hoppas att man kan låtsas
              att vara i opposition. Det är jag som ställer frågorna, och det
              är Krister Hammarbergh som ska försöka att svara på dem.
            </seg>
            <seg n="795169c3">
              Jag kan inte låta bli att ta upp frågan om brott och straff.
              Ibland brukar vi framför allt i vissa borgerliga medier hånas
              för att vi tar upp exemplet USA, men jag måste göra det. USA och
              särskilt delstaten Texas har västvärldens hårdaste straff för
              våldsbrott. Livstidsstraff och till och med dödsstraff väntar
              dem som döms för grovt våld, dråp och mord. Ändå toppar delstaten
              år efter år statistiken för just de brotten.
            </seg>
            <seg n="07cdc7c1">
              Nu sade inte Krister Hammarbergh att dessa höga straff löser
              alla problem. Men någonstans där balanserar vi på en väldigt tunn
              linje. Vi måste se helheten och hur vi kan jobba brottsförebyggande.
              Vi måste se de sociala sidorna av frågorna. Framför allt får vi
              inte göra detta till populistiska utspel bara för att det råkar
              blåsa åt ett visst håll de senaste tio eller tjugo åren. Vi måste
              se vad det egentligen handlar om.
            </seg>
            <seg n="bc039734">
              När jag frågar Krister Hammarbergh om de grundläggande frågorna:
              Finns det vetenskapliga bevis för att detta fungerar? får jag
              inte något riktigt svar. Han gör mer ett konstaterande att det
              inte bara är fråga om det, att vi måste justera här och där, vrida
              på någon ratt så att det blir en finjustering. Jag måste ändå
              ställa frågan: Finns det vetenskapliga bevis för detta?
            </seg>
          </u>
          <note type="speaker" n="9ef80c78">
            Anf. 77 KRISTER HAMMARBERGH (m) replik:
          </note>
          <u who="krister_hammarbergh_e5a8bb" xml:id="i-128f952c47e75bac-2" n="608610d9">
            <seg n="def02402">
              Herr talman! Jag kan konstatera att dessa slutsatser är vi och
              Socialdemokraterna väldigt överens om. Vi ska ha en proportionalitet
              i ett rättssystem. Det måste fungera, och straffen måste vara
              överblickbara. Vi tror inte att man kan ta bort straff. Vi tror
              inte heller att de löser några problem.
            </seg>
            <seg n="29030cc7">
              Det är ett ganska vanligt retoriskt trick att försöka hävda att
              det är forskning utan att nämna någon som helst källa. Nämn någon
              källa som visar på att vi löser någonting genom att ta bort straff.
              Det är inte någon som heller tror på den delen.
            </seg>
            <seg n="024224b0">
              Sedan kan man hänvisa till Texas, Vietnam, Barbados eller vad
              som helst. Men nu befinner vi oss i Sverige och har ett europeiskt
              rättssystem som ytterst vilar på romersk rätt och tysk rätt. Vi
              har utformat ett relativt gemensamt nordiskt rättssystem. Jag
              tror att man ska akta sig väldigt noga för dessa jämförelser.
            </seg>
            <seg n="ac1681a7">
              Låt oss försöka hålla oss till fakta. Du kan gärna titta i Åklagarmyndighetens
              rättspraxisgenomgång och konstatera att det normala straffet för
              grov misshandel jag antar att du känner till vilket allvarligt
              brott det är mot någons liv och hälsa är 16 månader.
            </seg>
            <seg n="eb9e8006">
              Anser Mehmet Kaplan att det är korrekt? Du kommer inte undan.
              Även du som folkvald måste svara på frågor. Du är ingen åklagare.
            </seg>
          </u>
          <note type="speaker" n="bf8294b3">
            Anf. 78 JOHAN LINANDER (c):
          </note>
          <u who="johan_linander_3c84a6" xml:id="i-1335abeec71258c1-0" n="f4e8ed51">
            <seg n="1d4d69cd">
              Herr talman! Även om de rödgröna partierna försöker börja med
              att gardera sig kan jag inte låta bli att fundera efter att ha
              lyssnat så här långt i debatten om det verkligen är tre partier
              Socialdemokraterna, Vänsterpartiet och Miljöpartiet som vill samarbeta.
              Jag ska tala mer om detta senare.
            </seg>
            <seg n="5f6bcd61">
              Dagens lagändringar i brottsbalkens 3, 9 och 29 kap. är viktiga.
              Det är en tydlig markering av vad vi som lagstiftare och medborgarnas
              företrädare tycker om allvarlig brottslighet. Jag tänker inte
              så mycket på uppdelning av brottet grov misshandel till brotten
              grov misshandel och synnerligen grov misshandel. Jag tänker egentligen
              inte heller på de höjda minimistraffsatserna för grov utpressning
              och grovt vållande till annans död.
            </seg>
            <seg n="aa3b0019">
              Jag tänker framför allt på den generella straffhöjningen för
              allvarliga våldsbrott när gärningen har inneburit väldigt allvarliga
              ingrepp på någons liv, hälsa och trygghet, det vill säga mycket
              svåra skador. Jag tänker också på att de försvårande och förmildrande
              omständigheterna ska ges ett ökat genomslag vid straffvärdesbedömningen.
              Organiserade, systematiska och särskilt planerade brott ska ses
              som ytterligare en försvårande omständighet i jämförelse med enstaka
              impulsbrott.
            </seg>
            <seg n="df940a8c">
              Jag tänker vidare på att återfall i brott ska beaktas i skärpande
              riktning när man bestämmer straffet i domstol. Den som fortsätter
              att begå brott även efter en tidigare dom och avtjänat straff
              får helt enkelt räkna med ett betydligt hårdare straff än den
              som begått ett brott för första gången. Särskilt förslagen om
              större genomslag för förmildrande och försvårande omständigheter
              och att det ska vara större skillnad mellan förstagångskriminalitet
              och återupprepad brottslighet är någonting som vi i Centerpartiet
              har drivit under lång tid.
            </seg>
            <seg n="553a0b46">
              Det känns bra att vi nu tar viktiga steg framåt för att få en
              bättre nyansering i bedömningen av straffvärdet vid olika typer
              av allvarliga våldsbrott. Där vill jag börja med att hålla med
              det som Thomas Bodström, Socialdemokraternas företrädare i den
              här debatten, sade om nyansering. Det tycker jag är viktigt att
              betona.
            </seg>
            <seg n="885eb796">
              Däremot hade samme Thomas Bodström fullkomligt fel när han påstod
              att några partier inom allianssamarbetet drabbas av samarbetet.
              Att vi får kompromissa är alldeles självklart. Men det fungerar
              inte så att det skulle vara någon som drabbas och någon annan
              som skulle vara vinnare. Vi är alla vinnare, och vi får igenom
              de frågor som vi driver. Jag kan berätta att det inte är speciellt
              svåra kompromisser.
            </seg>
            <seg n="06966449">
              Jag kan också berätta för Thomas Bodström att jag ganska ofta
              här i kammaren berättar vad vi i Centerpartiet skulle vilja göra
              ytterligare utöver de förslag vi lägger fram. I det här fallet
              skulle jag kunna berätta att vi i Centerpartiet har lagt fram
              förslag som ett särskilt barnmisshandelsbrott. Vi vill även ha
              ett speciellt barnfridskränkningsbrott.
            </seg>
            <seg n="544d9d72">
              Hade Thomas Bodström varit här i kammaren lite oftare när vi
              i justitieutskottet debatterar hade han upptäckt det. Men tyvärr
              är frånvaron mycket stor.
            </seg>
            <seg n="073c9e82">
              Herr talman! Det är intressant att konstatera att Socialdemokraterna
              håller med oss i Alliansen i alla de förslag som vi har presenterat
              och som vi kommer att fatta beslut om senare i dag. Det finns
              två reservationer från Socialdemokraterna om stalkningslagstiftning,
              vilken är på väg, och en om synnerligen grov våldtäkt. Om synnerligen
              grov våldtäkt skulle jag i princip kunna säga samma sak som Krister
              Hammarbergh. Det är ett förslag som vi får återkomma med. Jag
              vill inte på något sätt avfärda det, det är möjligt att det dit
              vi ska gå. Men just nu pågår en utvärdering av de förändringar
              i sexualbrottslagstiftningen som gjordes 2005. Att i det här skedet
              ge ett tillkännagivande till regeringen när regeringen redan har
              tillsatt en utredning som ska titta på det verkar vara en något
              konstig ordning.
            </seg>
            <seg n="491779aa">
              Även om Socialdemokraterna i det här skedet verkar stå för Alliansens
              politik står vi ändå inför stora frågetecken om vilken politik
              som de rödgröna vänsterpartierna står för. Det handlar inte om
              att vi bekymrar oss speciellt mycket för vad De rödgröna gör,
              men vi tycker att medborgarna har rätt att få veta vilken politik
              ni kommer att föra om det skulle gå så illa att det blev regeringsskifte
              efter valet den 19 september. Det är för medborgarnas skull, de
              har rätt att få veta.
            </seg>
            <seg n="e48362a7">
              Jag har läst de tre rödgröna partiernas motioner, och jag måste
              säga att det är osannolikt svårt att hitta en minsta gemensam
              nämnare. Den minsta gemensamma nämnaren hamnar väldigt långt bort.
              Miljöpartiet och Vänsterpartiet är kritiska, som vi hört i dag,
              till regeringens förslag. Miljöpartiet går till och med så långt
              att de i sin motion hävdar att höjningen av straffen på det sätt
              som vi föreslår är allvarlig för rättstryggheten och rättssäkerheten
              i vårt land.
            </seg>
            <seg n="2256d1b1">
              Socialdemokraterna å andra sidan inte bara går med på de förslag
              vi lägger fram utan lägger dessutom fram förslag på ytterligare
              skärpta straff.
            </seg>
            <seg n="595253cf">
              När man läser vidare i Miljöpartiets kritik mot förslagen ser
              man att de säger det har vi hört Mehmet Kaplan framföra här i
              dag att det inte finns någon erfarenhetsmässig bevisning för att
              det finns något behov för höjda straffskalor. Jag vill vara tydlig
              med att jag inte heller tror att fängelse i sig gör att kriminella
              blir laglydiga, men fängelsestraffet är ändå nödvändigt som straff
              för grova brott. Den som kränker en annan människas liv genom
              på det sätt som en grov misshandel innebär ska få ett hårt straff.
              Det enda straff vi har i vår straffskala som är tillräckligt ingripande
              är fängelsestraffet.
            </seg>
            <seg n="55913846">
              Jag måste få ställa en följdfråga: Om Miljöpartiet inte tycker
              att det finns någon erfarenhetsmässig bevisning för behovet att
              höja straffskalorna, har Miljöpartiet då hittat någon erfarenhetsmässig
              bevisning för att dagens straffskalor är alldeles rätt? Eller
              ska det kanske vara lägre straff? Är det detta ni menar? Det vill
              vi gärna ha svar på. Vill ni sänka straffen? Vill Miljöpartiet
              ha lägre straff för allvarliga våldsbrott? Vill Vänsterpartiet
              ha lägre straff för allvarliga våldsbrott? Vill den rödgröna oppositionen,
              regeringsalternativet, ha lägre straff för allvarliga våldsbrott?
            </seg>
            <seg n="ef87a530">
              Detta måste ni ge svar på, inte till oss i Alliansen utan till
              Sveriges medborgare. De har rätt att få veta före valet den 19
              september.
            </seg>
            <seg n="a6d28fdf">
              Herr talman! Jag måste ta upp ytterligare en fråga kring Miljöpartiets
              motion med anledning av propositionen om skärpta straff. Jag läste
              den tidigare, och jag fick läsa den flera gånger för att förstå.
              Jag tror fortfarande inte att jag har förstår, och därför måste
              jag ställa en fråga.
            </seg>
            <seg n="dc72f0aa">
              Först skriver Miljöpartiet att de inte delar uppfattningen att
              allvarlig brottslighet försvinner med högre straff. Nej, den uppfattningen
              delar vi alla. Frågan är: Vem har påstått att brottsligheten skulle
              försvinna? Sedan fortsätter Miljöpartiet, och jag citerar: Vi
              menar att allvarlig brottslighet kan stävjas och trygga medborgare
              skapas genom konkreta åtgärder mot brottsoffers rädsla och upplevelse
              av kränkning.
            </seg>
            <seg n="a8cc2c7a">
              Vad betyder det? Vilka konkreta åtgärder mot brottsoffers rädsla
              och upplevelse av kränkning kan stävja allvarlig brottslighet?
              Menar ni att det är brottsoffers rädsla och upplevelse av kränkning
              som är problemet och som ska åtgärdas? Jag skulle gärna vilja
              ha en förklaring av det påståendet.
            </seg>
            <seg n="5b956551">
              Jag vill avsluta med att säga för att det inte ska vara någon
              missuppfattning att hårdare straff, den skärpning av straffskalorna
              som vi kommer att fatta beslut om i dag, inte är någon universallösning
              som får brottsligheten att försvinna. Det kanske gör att någon
              tänker efter ytterligare en gång, men framför allt är det en fråga
              om moral och rättvisa. Den som förstör en annan människas liv
              ska inte kunna fortsätta att leva som om ingenting har hänt efter
              några månader, vilket det ofta blir när straffet ligger runt ett
              år för grov misshandel. Det är rättvist; begår man så grova brott
              mot en annan människa ska man få ett hårt straff. Det är för mig
              rättvisa.
            </seg>
            <seg n="b036b824">
              Sedan måste vi även jobba med andra typer av påföljder, och det
              är något som Påföljdsutredningen tar upp. Men fängelsestraffet
              är trots allt det enda straff som är tillräckligt ingripande som
              påföljd för den här typen av mycket grova brott.
            </seg>
          </u>
          <note n="c96e5d81">
            Herr talman! Jag vill avsluta med att yrka bifall till förslaget
            i betänkandet och avslag på samtliga reservationer.
          </note>
          <note type="speaker" n="3b299d62">
            Anf. 79 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-1" n="230ced72">
            <seg n="d14088eb">
              Herr talman! Tack, Johan Linander, för ditt anförande! För en
              gångs skull var inte Vänsterpartiet så mycket på tapeten, utan
              nu var det andra bullar i ugnen.
            </seg>
            <seg n="738a54e8">
              Man får också tacka er för att ni ombesörjer så mycket för oss
              tre. Ni är så eniga på er sida att man kan förvänta sig att ni
              fyra partier tillsammans går ut i en gemensam valplattform. Tydligen
              tycker ni lika om allting. Man kan fråga sig varför ni ska heta
              olika saker. Kanske ska det heta Moderaterna 1, 2, 3, 4 i stället?
            </seg>
            <seg n="04a11f93">
              Du säger, Johan, att det här inte är någon universallösning,
              och det är ungefär vad utredaren kommer fram till. Han kan inte
              påvisa att de förslag som ni har på något sätt skulle minska brottsligheten.
              Det blir lite märkligt.
            </seg>
            <seg n="00ce4f9f">
              Jag har en ganska konkret fråga. Man ser i Alliansen inte att
              kriminalvården behöver mer pengar. Ni påstår i talarstolen att
              det här är nödvändigt och att det ska vara en strängare syn fast
              man inte kan påvisa hur det kommer att bli i verkligheten. Er
              uppfattning är att det här ska få verkan. Då undrar vi i oppositionen:
              Varför är det inga mer pengar till kriminalvården? Det är överbeläggningar
              redan i dag. Det varslar Seko om.
            </seg>
          </u>
          <note type="speaker" n="ed052cea">
            Anf. 80 JOHAN LINANDER (c) replik:
          </note>
          <u who="johan_linander_3c84a6" xml:id="i-1335abeec71258c1-1" n="f4e8ed51">
            <seg n="d855e163">
              Herr talman! Jag måste börja med att upprepa en av de saker jag
              sade tidigare. Vi bryr oss inte speciellt mycket om De rödgröna
              och är inte speciellt måna om er. Det vill jag inte påstå att
              vi är. Däremot är vi måna om svenska folket. Vi tycker att det
              är rimligt att de som ska lägga sin röst den 19 september vet
              vad de röstar på. Man röstar på olika partier, absolut. Om vi
              tydligt säger att vi ska samarbeta i en viss regeringsformation,
              som vi i Alliansen under den här mandatperioden har visat att
              vi klarar av alldeles utmärkt och som De rödgröna säger att de
              ska göra nästa mandatperiod, är det rimligt att väljarna får veta
              vad det är de röstar på.
            </seg>
            <seg n="5910f912">
              Därför har vi redan nu presenterat ett alliansprogram för rättsväsendet,
              ett nästan 60-sidigt dokument, om vad vi vill genomföra på rättsväsendets
              område under nästa mandatperiod. De rödgröna vänsterpartierna
              har inte ens tillsatt en grupp för att komma med förslag. Vi förstår
              varför. Det är därför att ni vet att ni inte kommer överens.
            </seg>
            <seg n="6c28d1b5">
              Ni ställer frågan: Vad har vi för bevis för att högre straff
              på något sätt skulle vara bättre? Då frågar jag: Vad finns det
              för bevis för att dagens straffnivåer är de alldeles rätta? Eller
              menar Lena Olsson och Vänsterpartiet att det skulle kunna vara
              så att ni ska sänka straffen? Det kanske ni tycker är den rätta
              vägen att gå. Ni skulle dessutom spara massor med pengar inom
              Kriminalvården, om det är det som är det viktiga.
            </seg>
            <seg n="e75f689e">
              Om jag snabbt ska säga något om beläggningen i Kriminalvården
              är det att det är bra mycket bättre nu än det var under den förra
              mandatperioden då det ofta var över hundra procents beläggning.
              Det är klart att det är oerhört svårt att beräkna hur beläggningen
              kommer att bli framöver i Kriminalvården, men finns det behov
              som behöver uppfyllas för att Kriminalvården ska fungera kommer
              vi att lösa det också.
            </seg>
          </u>
          <note type="speaker" n="b4aab4f8">
            Anf. 81 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-2" n="230ced72">
            <seg n="66e62ee3">
              Herr talman! Visst, Johan Linander, ska man rösta på olika partier,
              men dina väljare kommer ju att rösta på samma parti, för ni kommer
              att tycka exakt samma sak, om jag uppfattade det rätt.
            </seg>
            <seg n="39901830">
              Det är så att vi är ett vänsterparti, vi är ett miljöparti och
              vi är socialdemokrater. Hade vi tyckt samma sak hade vi tillhört
              samma parti. Thomas Bodström har nyss varit uppe i talarstolen
              och sagt att vi kommer att få kompromissa, precis som Centerpartiet
              har fått göra, speciellt när det gäller integritetskränkande lagstiftning.
              Jag tycker att man bör vara lite försiktig.
            </seg>
            <seg n="bf7451e4">
              Företrädare för socialdemokratin har också stått i denna talarstol
              och varit ytterst tveksamma till om det här förslaget kommer att
              minska brottsligheten. Så är inte fallet enligt all forskning.
              Mehmet Kaplan tog också upp hur det ser ut. Man vill inte gärna
              ta skräckexemplet USA. Där har man dödsstraff, livstidsstraff
              och generellt hårdare straff, men det leder inte till minskad
              brottslighet. Då måste man väl ändå ta sig en funderare på om
              det är den här vägen vi ska gå. Man måste ställa sig den frågan.
            </seg>
            <seg n="a5622b83">
              Jag tror, Johan Linander, att en stor del av det man behöver
              göra är att vidta förebyggande åtgärder, till exempel att minska
              de ekonomiska klyftorna. Vi vill ju minska barnfattigdomen. Vi
              vill minska socialbidragstagandet, som har ökat under era fyra
              år.
            </seg>
            <seg n="f7426c5d">
              Det finns också en annan viktig sak och det är alkoholpolitiken.
              Den har ju blivit liberal så att det bara fladdrar om det. Ni
              vill tillåta gårdsservering av vin och så vidare. Vi måste tänka
              efter. Det har kommit en undersökning som påvisar att man blir
              väldigt aggressiv av alkohol.
            </seg>
          </u>
          <note type="speaker" n="e26483ed">
            Anf. 82 JOHAN LINANDER (c) replik:
          </note>
          <u who="johan_linander_3c84a6" xml:id="i-1335abeec71258c1-2" n="f4e8ed51">
            <seg n="8dcebd23">
              Herr talman! Ska jag hinna med allt får jag prata snabbt.
            </seg>
            <seg n="9e8d9bb4">
              Det är precis som Lena Olsson säger att man behöver kompromissa.
              Det är det vi gör inom Alliansen också. Skillnaden är ju att vi
              i förväg berättar hur vi kompromissar och vad vi kommer överens
              om. Vi presenterar det i ett gemensamt program.
            </seg>
            <seg n="da780937">
              Det ni säger är: Rösta på oss så berättar vi i efterhand! Efter
              valet ska vi berätta hur vi kompromissar.
            </seg>
            <seg n="e52f5e00">
              Det är klart att det är stor skillnad mellan våra partier också.
              Jag nämnde barnmisshandel och barnfridskränkning som brottsrubriceringar
              som Centerpartiet vill införa. Det har inte jag fått igenom i
              alliansprogrammet ännu. Men jag fortsätter att jobba på det. Och
              det är klart, om Centerpartiet blir större har vi också större
              möjligheter att genomföra vår politik. Det är ganska logiskt.
            </seg>
            <seg n="076739aa">
              Återigen vill jag säga att vi genomför de lagändringar som vi
              kommer att rösta om senare i dag för att nyansera straffskalan
              bättre. Det är alltså på precis samma sätt som Thomas Bodström
              tidigare beskrev det. När straffskalan för grov misshandel utformades
              med ett till tio års fängelse var det nog inte en enda som tänkte
              sig jag vet inte, men jag skulle inte tro ens vänsterpartisterna
              att nästan alla grova misshandlare skulle hamna allra längst ned
              på straffskalan och att den övre hälften i princip aldrig skulle
              användas. Det är faktiskt så det ser ut.
            </seg>
            <seg n="d6107bfc">
              Det är därför vi nu behöver förändra straffskalan. Det är ju
              det medlet vi som lagstiftare har. Vi ska inte, kan inte och får
              inte gå in och ändra praxis. Vi kan ändra lagstiftningen. Det
              gör vi nu därför att vi menar att det finns fall av synnerligen
              grov misshandel som också måste ge längre straff. Det är därför
              vi gör den här förändringen.
            </seg>
            <seg n="e8fd64f7">
              Vi menar också att upprepad brottslighet måste ge ett större
              genomslag. Vi menar att de försvårande omständigheterna att det
              är fråga om organiserad och planerad brottslighet ska ge ett högre
              straff än tillfällighetsbrott och slumpartad brottslighet. Det
              är viktiga förändringar. Jag förstår att vi inte kommer att komma
              överens med Lena Olsson, men det tråkiga är att ni inte ens kommer
              överens mellan de rödgröna partierna.
            </seg>
          </u>
          <note type="speaker" n="25c58c5e">
            Anf. 83 HELENA BARGHOLTZ (fp):
          </note>
          <u who="helena_bargholtz_d2d19e" xml:id="i-c29f75b5db188b4b-0" n="24fd7f92">
            <seg n="714f5bb2">
              Herr talman! Generellt sett är längre och hårdare straff ingen
              effektiv lösning på problemet med brottsligheten. Det är vi alla
              överens om här. Men det finns skäl att se den organiserade brottsligheten
              som ett undantag. Jag tycker att vi i den här debatten hittills
              alldeles för lite har lyft fram just den organiserade brottsligheten.
              Gentemot den här gruppen kriminella finns det anledning att tro
              att ett längre straff, kombinerat med vård naturligtvis, skulle
              kunna vara klart brottsförebyggande genom att de personer som
              det handlar om faktiskt blir frihetsberövade. De kan inte begå
              brott när de är inlåsta. Risken för brott utförda av dem minskar
              på så sätt. För detta talar en skärpt straffskala för dem.
            </seg>
            <seg n="16cb6d02">
              Det finns redan i dag utrymme för att väga in om det aktuella
              brottet har varit en del av den organiserade brottsligheten. Men
              det här behöver göras ännu tydligare. Det ska ges ett längre straff
              än när i och för sig lika grov brottslighet begås men utan koppling
              till organiserad grov brottslighet. Vi har ju hört i justitieutskottet
              hur polisen i dag arbetar effektivt för att komma åt den grova
              organiserade brottsligheten.
            </seg>
            <seg n="86f765d2">
              Rättsväsendet måste också bli tydligare med vad som gäller. I
              dag får man straffrabatt om man begår många brott, och man blir
              regelmässigt villkorligt frigiven när man har avtjänat två tredjedelar
              av sitt fängelsestraff. Det menar vi inte är att vara tydlig.
            </seg>
            <seg n="f0411ee4">
              Vi säger också från Folkpartiets sida att den som inte är svensk
              medborgare och begår ett grovt brott ska kunna utvisas, vilket
              det rutinmässigt inte yrkas på i dag.
            </seg>
            <seg n="9686bdce">
              Herr talman! Samhället måste vara ännu tydligare än i dag med
              att visa att den organiserade brottsligheten är grövre än all
              annan brottslighet. Det är därför som den systematiskt organiserade
              och planerade brottsligheten ska ge ett längre straff. I dag får
              man i svenska domstolar straffrabatt om man begår många brott.
              Den negativa drivkraften måste minska.
            </seg>
            <seg n="9b9bab6b">
              Återfall i brott ska också ses som en försvårande omständighet
              och ges ett skärpt straff. Det här är också sådant som tas upp
              i regeringens proposition och som vi naturligtvis står bakom.
            </seg>
            <seg n="c21151a6">
              Svensk straffrätt och påföljdsbestämning är till allra största
              delen gärningsorienterad. Det innebär alltså att straffet bestäms
              med utgångspunkt i den enskilda brottsliga gärningen. Därför talar
              mycket för att just återfallsbrottslingar ska få en förstärkt
              straffskärpningsgrund, eftersom de har valt att inte återanpassa
              sig utan i stället fortsätter med sin kriminalitet.
            </seg>
            <seg n="58e064b7">
              Det är väldigt otäckt med den här så att säga kriminella livsstilen
              därför att den ofta går i arv, från far till son, ibland från
              mamma till dotter. Man lär sig att leva på ett visst sätt. Hur
              vi ska komma åt den här kriminella livsstilen är en fråga som
              vi måste tackla. Här måste, som också Lena Olsson var inne på,
              de sociala myndigheterna göra stora insatser genom att försöka
              lyfta bort de ungdomar som är i riskzonen i kriminella familjer.
            </seg>
            <seg n="27f8bc13">
              Jag vill nämna att också många ratt- och drogfylleribrott begås
              av samma person gång på gång. Det är inte ovanligt att en individ
              har varit lagförd för tiotals rattfylleribrott. Det är oacceptabelt
              att en person om och om igen kan begå sådana här brott utan att
              påföljderna skärps. Därför måste straffskärpningsgrunderna tydliggöras
              och skärpas när det gäller upprepad brottslighet, inte minst när
              det är samma typ av brott som begås. De här personerna är många
              gånger farliga både för sig själva och för andra. Därför bör de
              få behandling eller tvångsvård under en längre tid än vad som
              är fallet i dag.
            </seg>
            <seg n="aa12a6ac">
              Det, herr talman, är också ett skäl till att vi behöver längre
              straff. Med de korta strafftider som tillämpas i dag har det visat
              sig att det inte går att införa effektiv behandling. Kriminalvården
              är ju inte bara straff. Det är också väldigt viktigt att man får
              vård och behandling. Det här har vi märkt också när det gäller
              kvinnor i kriminalvården. I den studie som justitieutskottet har
              gjort kan vi se att de i allmänhet finns ganska korta tider i
              fängelse. Det gör att man inte hinner fullfölja de behandlingar
              man påbörjar därför att de sitter inne så kort tid. Detsamma gäller
              våldsbrottslingar, sexualbrottslingar och andra samhällsfarliga
              personer som vid flera tillfällen begår nya brott.
            </seg>
            <seg n="9f7d4478">
              Skyddsvärdet för gärningsmannen, som rimligen inte kan må bra
              av sitt beteende, måste man utgå från, och för potentiella brottsoffer
              växer med antalet återfall. Inte minst för att förbättra möjligheterna
              till rehabilitering och återanpassning bör återfall i brott betraktas
              som en starkare straffskärpningsgrund. Därför, herr talman, är
              det välkommet att regeringen vill att det förtydligas att återfall
              i brott ska beaktas vid bestämmande av straff.
            </seg>
            <seg n="3f88e117">
              Välkommen är också den reformering av straffmätning som syftar
              till att höja straffen för allvarliga våldsbrott och grovt vållande
              till annans död. Just våldtäkt och grov våldtäkt är exempel på
              brottstyper som utgör de allvarliga våldsbrotten och där straffmätningen
              bör kunna bygga på det nya förslaget.
            </seg>
            <seg n="f6e5aebc">
              Regeringen kommer med fler förslag när det gäller skärpningar,
              bland annat för män som förföljer, misshandlar och hotar kvinnor.
              Jag ser också fram emot det förslag som Sexualbrottskommittén
              kommer att lämna i höst.
            </seg>
          </u>
          <note n="1c9b0f39">
            Med det, herr talman, yrkar jag bifall till utskottets förslag.
          </note>
          <note type="speaker" n="5d57659c">
            Anf. 84 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-815f136447e89f3d-3" n="9db6e4d3">
            <seg n="62f3a566">
              Herr talman! Eftersom det var en folkpartist som pratade tänkte
              jag att det vore bra att ställa en fråga som jag har funderat
              länge på. De funderingarna har resulterat i frågan.
            </seg>
            <seg n="8512dd8c">
              Om man tittar på Brottsförebyggande rådets uppgifter när det
              gäller brott som har begåtts av ungdomar visar det sig att de
              har minskat de senaste 15 åren. Helena Bargholtz pratade mer om
              den organiserade brottsligheten men nämnde inte så mycket en fråga
              som Folkpartiet på senare tid har blivit känt för.
            </seg>
            <seg n="bfb25d2f">
              Att ungdomsbrottsligheten minskar är inte enbart ett svenskt
              fenomen. Liknande utveckling ses i andra länder, inte minst i
              våra nordiska grannländer.
            </seg>
            <seg n="859fb136">
              I Danmark har en statlig utredning granskat frågan och funnit
              att det inte finns fog för att tala om en ökning av ungdomsbrottsligheten
              utan snarare tvärtom. Trots detta beslutade den danska högerregeringen
              i en uppgörelse med främlingsfientliga Dansk folkeparti att sänka
              straffbarhetsåldern till 14 år.
            </seg>
            <seg n="1615625d">
              Man kan fråga sig hur detta kan hända, och frågan är egentligen
              inte så svår att besvara. Saknas vilja och intresse för all forskning
              och erfarenhet kan man strunta i att kunskapsbasera kriminalpolitiken.
              Vi vet att bestraffning i rättslig mening inte påverkar unga människor
              positivt. Vi vet också att väl utprovade och kunskapsbaserade
              tidiga insatser inom bland annat socialtjänst och skola i samarbete
              med andra myndigheter är den enda effektiva metoden att förebygga
              och undvika allvarlig brottslighet och andra sociala problem.
            </seg>
            <seg n="dbb929f4">
              Min fråga till Helena Bargholtz är: Vilken ingång har man haft
              i de här frågorna när det gäller skärpta straff? Vi har hört att
              ett antal företrädare för Folkpartiet har pratat om att sänka
              straffbarhetsåldern.
            </seg>
          </u>
          <note type="speaker" n="67067865">
            Anf. 85 HELENA BARGHOLTZ (fp) replik:
          </note>
          <u who="helena_bargholtz_d2d19e" xml:id="i-c29f75b5db188b4b-1" n="24fd7f92">
            <seg n="920df9a9">
              Herr talman! Nu är Mehmet Kaplan inne på en debatt som vi förhoppningsvis
              kommer att ha nästa vecka, nämligen den som handlar om brott av
              unga lagöverträdare under 15 år. Jag skulle vilja avstå från att
              debattera detta med Mehmet Kaplan i dag.
            </seg>
            <seg n="be9566e9">
              Jag vill ändå säga att utgångspunkten för oss är omsorgen om
              de unga, så att vi gör allt vad vi kan för att motverka att de
              blir brottslingar. Det kan diskuteras hur man gör detta på bästa
              sätt, och den debatten vill jag att vi tar nästa vecka när vi
              har det förslaget uppe.
            </seg>
          </u>
          <note type="speaker" n="00b78f38">
            Anf. 86 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-3" n="230ced72">
            <seg n="c6a6167b">
              Herr talman! I Helena Bargholtz anförande ställs det en del frågor.
              Hon tog upp lagstiftningen mot stalkning. Hon nämnde också utredningen
              om sexualbrott. Det finns flera förslag som den här regeringen
              har dragit i långbänk, och det är bland annat stalkningen och
              sexköpslagen.
            </seg>
            <seg n="f040ebb8">
              Det jag vill fråga i det hänseendet är: Varför tar det så lång
              tid att utreda alla angelägna förslag? Det är inte det enda förslaget.
              Det här är väldigt viktigt när det gäller sexköpslagen men också
              stalkning, som nämndes.
            </seg>
            <seg n="7b99e370">
              När det gäller Kriminalvården tog Helena Bargholtz i sitt anförande
              upp att det är väldigt viktigt med återanpassningen. Det är också
              en del av Kriminalvårdens uppgift att återanpassa människor till
              ett normalt liv. Här har det kommit oerhörd kritik från revisorerna
              för att man inte har verkställighetsplaner. Om vi pratar om unga
              lagöverträdare är det ganska allvarligt att de tre mål som regeringen
              har haft pekar i precis motsatt riktning.
            </seg>
            <seg n="d88df000">
              Då frågar jag mig: Innan man åberopar strängare straff, borde
              det inte vara mer angeläget att se till att det som vi redan har
              inom Kriminalvården faktiskt fungerar?
            </seg>
          </u>
          <note type="speaker" n="67ca7342">
            Anf. 87 HELENA BARGHOLTZ (fp) replik:
          </note>
          <u who="helena_bargholtz_d2d19e" xml:id="i-c29f75b5db188b4b-2" n="24fd7f92">
            <seg n="de6eca4a">
              Herr talman! Först måste jag rätta Lena Olsson: Jag tog inte
              upp Stalkningsutredningen. Men den är på gång.
            </seg>
            <seg n="6367088d">
              Jag tycker också, precis som Lena Olsson, att det hade varit
              bra om man hade fått fram Sexualbrottskommitténs förslag före
              valet. Det finns frågor där som det vore väldigt intressant att
              få diskutera i valrörelsen. När jag har frågat varför de inte
              har gjort det har de sagt att det är viktigt att vi får en riktigt
              bra utredning och att utredaren behöver den här tiden. Vi kommer
              att ha den debatten till hösten, och det blir väldigt intressant
              att se hur bland annat samtyckesfrågan, som är så laddad, kommer
              att behandlas av utredaren, liksom den debatt och det resultat
              som den kommer att leda till.
            </seg>
            <seg n="4d85d8bf">
              När det sedan gäller Kriminalvården är vi helt överens om att
              det finns saker som måste förbättras inom Kriminalvården. Vi har
              diskussioner om detta.
            </seg>
            <seg n="1521f635">
              Jag nämnde som ett skäl för att det kan vara bra med lite längre
              vistelsetider i fängelser att man just ska kunna ha effektivare
              behandling av dem som sitter inne.
            </seg>
          </u>
          <note type="speaker" n="efdc3e69">
            Anf. 88 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-4" n="230ced72">
            <seg n="fb903f65">
              Herr talman! När det gäller just den proposition som ligger på
              riksdagens bord i dag förefaller det väldigt konstigt att det
              i vissa fall går väldigt fort även om utredaren själv ställer
              sig frågan: Kommer det här att leda till mindre brottslighet?
              Det är ett stort frågetecken. Han vet alltså inte.
            </seg>
            <seg n="f939c79d">
              Alliansens företrädare tycker precis samma sak, har vi fått reda
              på i kammaren i dag. Det kan vara en upplysning till väljarna:
              Det spelar ingen roll vilket parti ni röstar på, för det blir
              samma sak i alla fall.
            </seg>
            <seg n="37e2b1ad">
              Man anslår inte pengar till den skärpning som man nu föreslår,
              men det är helt nödvändigt det säger Kriminalvården själv. Jag
              vill veta: Om ni nu tror så stenhårt på att det här kommer att
              leda till längre straff för synnerligen grov misshandel, varför
              har ni inte skickat med några pengar?
            </seg>
          </u>
          <note type="speaker" n="be58b170">
            Anf. 89 HELENA BARGHOLTZ (fp) replik:
          </note>
          <u who="helena_bargholtz_d2d19e" xml:id="i-c29f75b5db188b4b-3" n="24fd7f92">
            <seg n="4cd06036">
              Herr talman! Som jag sade får vi anledning att titta noga på
              hur det här kommer att ske. Det är inte så att Kriminalvården
              inte har fått pengar. De har fått pengar tidigare. Vi måste vara
              väldigt noga med att se hur pengar används. Det handlar inte alltid
              bara om mer pengar. Det handlar ibland också om effektivare metoder
              att arbeta. Det finns anledning att följa precis vad man ska göra.
            </seg>
            <seg n="0bd605b4">
              Jag tolkar det så, precis som tidigare talare här, att ni från
              Vänstern och Miljöpartiet är väldigt nöjda med sakernas tillstånd.
              Jag ser inte att ni föreslår några förändringar när det gäller
              straffsatser, utan ni tycker att det fungerar bra.
            </seg>
          </u>
          <note type="speaker" n="26427132">
            Anf. 90 OTTO VON ARNOLD (kd):
          </note>
          <u who="otto_von_arnold_36ab11" xml:id="i-104ab3b73203b55a-0" n="fdce200f">
            <seg n="4b97cbb0">
              Herr talman! Om det är någon som inte har upptäckt det kan jag
              säga att vi i dag behandlar justitieutskottets betänkande nr 32
              om skärpta straff för vissa våldsbrott med mera. Just det här
              med mera är inte helt oväsentligt.
            </seg>
            <seg n="19054293">
              Låt mig först göra en straffteoretisk överblick och besvara frågan
              om syftet med straffet! Som Straffnivåutredningen hävdar är straffhotet
              till för att visa att kriminella handlingar är förkastliga, och
              straffet har en moralbildande funktion.
            </seg>
            <seg n="7c588d97">
              Att straff inte avhåller människor från att begå brott är ett
              välkänt, inte faktum, men påstående. Ibland stämmer det. Ibland
              stämmer det inte. Notera att vi har att göra med en materia som
              inte är naturvetenskaplig utan till stor del sociologisk! Vissa
              naturvetenskapliga metoder går att tillämpa jag återkommer till
              det men till största delen går det inte. Det här är humaniora.
            </seg>
            <seg n="ac99a1ba">
              Man får inte förenkla och bortse från att ett viktigt mål för
              kriminalpolitiken jag skulle nästan vilja påstå att det är det
              viktigaste är att minimera återfall i brott. Kan vi minimera återfall
              i brott får vi väsentligt sänkta kostnader för vår kriminalpolitik
              och ett betydligt nöjdare och bättre samhälle.
            </seg>
            <seg n="1e457828">
              Ett straff innebär en adekvat påföljd som är anpassad för att
              ge individen en möjlighet att komma tillbaka till samhället och
              fungera som en god samhällsmedborgare. Straffet har alltså den
              funktionen. Under en tid är man fråntagen sin rörelsefrihet och
              får den adekvata vård som kan behövas.
            </seg>
            <seg n="1a7bb8dd">
              Som vi har hört tidigare är straffnivån ett mått på hur moraliskt
              förkastligt man betraktar brottet. Dagens straffrätt bygger, som
              nämnts, också på proportionalitets- och ekvivalensprinciperna,
              men inte bara på dem. Det finns även ett visst mått av humanitet.
            </seg>
            <seg n="a3a81357">
              När vi nu ökar strafftiden ska man vara medveten om att det här
              är ett sätt för samhället att frånta människan eller medborgaren
              vissa rättigheter under en viss tid. Man kan säga att det är någon
              form av skada eller hämnd, någonting som är unikt för staten att
              få utföra. Samtidigt får man inte glömma bort de individualpreventiva
              funktionerna, som att man under strafftiden ger adekvat vård och
              att man ger den dömde möjlighet att efter strafftiden komma tillbaka
              till samhället och fungera väl.
            </seg>
            <seg n="5de71fa1">
              Det finns alltså ett klart samband mellan brott och straff och
              påföljd. Låt mig få nämna ett exempel som jag är väldigt förtjust
              i. Det gäller Norrtäljeanstalten. Jag rekommenderar också andra
              att åka dit och se hur ett långt straff kan vara adekvat och minska
              påföljden. På Norrtäljeanstalten har man under ett antal år haft
              en försöksverksamhet med personer som lider av adhd. Adhd skapar
              kaos för många människor. De har det med sig från födseln. Genom
              att ge dessa personer adekvat vård, få dem att förstå vad de har
              varit med om och ge dem en viss typ av medicin kan behandlingen
              bli mycket lyckad med mycket få återfall.
            </seg>
            <seg n="820c1628">
              Men det behövs långa straff. Det behövs en lång strafftid för
              att det här ska fungera. Jag kan, som sagt, rekommendera ett besök.
              Det här visar också hur man kan skapa en lönsamhet. Här går det
              i samhället att spara, jämfört med andra metoder, uppåt 10 miljoner
              per individ.
            </seg>
            <seg n="a2238254">
              Det finns även ett antal andra skäl att se över straffets längd.
              Vi ser i dag mycket allvarligt på våldsbrott. Det har blivit en
              skärpning i det allmänna medvetandet. Vi accepterar till exempel
              inte barnaga. Våld inom olika hierarkier är tack och lov försvunnet.
              Att gå till dansbanan och klippa till någon är inte längre acceptabelt.
              Våld inom familjen och våld mellan makar är också något som vi
              ser mycket allvarligt på.
            </seg>
            <seg n="e56717e9">
              En viktig sak är att under den socialdemokratiska regeringen
              har straffen för andra brott höjts. Och enligt proportionalitetsprincipen
              måste då straffen för vissa våldsbrott höjas.
            </seg>
            <seg n="aa67246c">
              Vi får inte glömma bort brottsoffren. Brottsoffrens funktion
              det handlar inte om hämnd utan om upprättelse är också viktig
              i det här sammanhanget.
            </seg>
            <seg n="a4299d59">
              Straffet har, som jag nämnde, en moralbildande funktion, och
              vi människor är moraliska varelser. Således är det viktigt för
              en brottsling att kunna få ångra sig, få tid att bearbeta och
              sona det brott som han eller hon har begått och inse sitt ansvar.
            </seg>
            <seg n="2f9a0ca0">
              Här skiljer sig Alliansen och Kristdemokraterna från vänsterkartellen,
              framför allt, som framhåller att brottslingen är ett offer för
              samhället utan någon form av ansvar. Jag skulle nästan vilja säga
              att det i mångt och mycket är en värdenihilism när man inte ser
              på individerna utan på systemen, men det är inte bara här som
              det är på det sättet.
            </seg>
            <seg n="d793a4cd">
              Det är viktigt, med dagens betraktande, att se över straffvärdet
              för vissa grova våldsbrott och anpassa straffskalan enligt ekvivalens-
              och proportionalitetsprinciperna. Det är då grov misshandel och
              synnerligen grov misshandel som vi skiljer ut. Som tidigare har
              nämnts är det inte relevant att ha en straffskala från ett till
              tio år. För misshandelsbrott som är synnerligen grova läggs straffskalan
              vid minst fyra år.
            </seg>
            <seg n="c27bf90e">
              För vållande till annans död höjer vi minimistraffet från sex
              månader till ett år. För utpressning, som är ett grovt brott,
              är det samma sak.
            </seg>
            <seg n="6d08f938">
              Men jag vill också säga en sak rent allmänt när det gäller de
              ändringar som vi gör. Vi tar hänsyn till skadan, kränkningen och
              den fara som gärningen inneburit, vad den tilltalade insett eller
              borde ha insett och vilka avsikter och motiv man hade när man
              begick ett brott. Särskilt ska beaktas om gärningen inneburit
              ett allvarligt angrepp på någons hälsa, liv eller trygghet. Här
              är det ett brottsoffersperspektiv som kommer in.
            </seg>
            <seg n="1f4adfae">
              Det här är viktiga saker. Det här gäller för samtliga brott.
            </seg>
            <seg n="1f426aee">
              Vidare ges det vid straffvärdebedömningen genomslag för både
              försvårande och förmildrande omständigheter. Här tycker jag att
              vi tar ett viktigt grepp och poängterar att brott i organiserad
              form, systematiska brott eller välplanerade brott är en försvårande
              omständighet. Med andra ord: Vi skärper synen på grov organiserad
              brottslighet, och det är något som vi har efterlyst länge.
            </seg>
            <seg n="eba0e8e2">
              Jag tycker att det är lite konstigt när man i Vänsterpartiets
              motion bortser från det här. Man säger att den här ändringen när
              det gäller försvårande omständigheter inte behövs.
            </seg>
            <seg n="7ed75c69">
              Återfall i brott det är givetvis en viktig punkt att säga att
              det här är någonting som vi vill skärpa. Man ska då kunna gå utöver
              brottets straffvärde. Det är två fall som är viktiga här. Det
              är upprepad likartad brottslighet och tidigare brottslighet som
              är särskilt allvarlig.
            </seg>
            <seg n="a3c45407">
              Herr talman! När man lyssnar på oppositionen är det intressant
              att konstatera att den ska vara samlad och kunna hålla ihop. Jag
              skulle vilja säga att vi kanske får nyval den 20 september. Man
              har så spretiga förslag att man inte kommer fram. Det är bra att
              Socialdemokraterna har sin linje. Men vad håller de andra på med?
              Jag tycker att det är ganska uppenbart. Man har ingen politik,
              och man vill absolut inte fullfölja den.
            </seg>
          </u>
          <note n="7cf42c31">
            Med andra ord, herr talman, yrkar jag avslag på reservationerna
            och bifall till förslaget i betänkandet.
          </note>
          <note type="speaker" n="25755f17">
            Anf. 91 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-5" n="230ced72">
            <seg n="f906a0cd">
              Herr talman! Jag får tacka von Arnold för att han är så oroad
              över Vänsterpartiet, socialdemokratin och Miljöpartiet. Det slår
              mig när det gäller er som tycker så lika att fyra måste upp i
              talarstolen ändå. Det är väl ganska märkligt. Om ni tycker så
              lika skulle ni kunna använda tiden lite bättre.
            </seg>
            <seg n="bd59cb7c">
              Otto von Arnold tog upp projektet i Norrtälje med adhd. Det är
              vällovligt. Det ger väldigt bra resultat. Det är alltså människor
              som har en bokstavskombination och har sysslat med ganska grov
              brottslighet, bland annat grovt våld.
            </seg>
            <seg n="ba614976">
              Man har en diagnos på dem, så projektet är vällovligt. Det går
              ut på att man ska medicinera de här patienterna. Det har resulterat
              i att folk som inte kunde läsa ens har lärt sig att läsa.
            </seg>
            <seg n="70c60556">
              Jag skulle vilja höra med Otto von Arnold. I koppling till straffskärpningar
              handlar det nog i många fall om de här. Vad är det för medicinering
              de får?
            </seg>
          </u>
          <note type="speaker" n="53c23af4">
            Anf. 92 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-104ab3b73203b55a-1" n="fdce200f">
            <seg n="f26780e8">
              Herr talman! Det är väl tur att vi kan utnyttja våra demokratiska
              rättigheter att visa på vilken stark allians vi har på den här
              sidan. Jag förstår att Lena Olsson tycker att det är lite besvärande
              att vi står här fyra partier och visar att vi håller ihop. Det
              är något som ni aldrig kommer att kunna göra. Speciellt i dag
              har det visat sig.
            </seg>
            <seg n="c1deb47a">
              Adhd är en problematik som finns bland väldigt många brottslingar
              som sitter inne. Tittar vi i Riksrevisionens rapport skattar de
              det till över 40 procent. Det är givetvis ett problem som inte
              är uppmärksammat i tidiga år och som går att uppmärksamma i tidiga
              år. Det är tur att man har tagit tag i det här nu.
            </seg>
            <seg n="e45ce08e">
              Man ger en medicinering. Om jag inte minns fel är det någon form
              av amfetaminliknande preparat i mycket små doser. Det ger ingen
              anledning till att man ska få ha det privat. Det är under mycket
              kontrollerade former. Det har inga narkotiska effekter. I er politik
              ser ni gärna att man får ha narkotika för personligt bruk, eller
              hur?
            </seg>
          </u>
          <note type="speaker" n="02a012cb">
            Anf. 93 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-6" n="230ced72">
            <seg n="f3b61c0b">
              Herr talman! Det är vällovligt med den här ombesörjningen. Ni
              måste gå upp fyra stycken.
            </seg>
            <seg n="3264f5df">
              Ni står och oroar er över oss och vad vi håller på med. Det skulle
              vara tacknämligt om ni började regera utan att ställa frågor tillbaka
              till oss.
            </seg>
            <seg n="2e904d37">
              Visst är det så med medicineringen. Men när det gäller synnerligen
              allvarliga våldsbrott finns det en representation av dessa människor.
              Vad gör Alliansen i förebyggande syfte? Vad gör man för att upptäcka
              de individer som faktiskt har den här störningen och som sitter
              på anstalter i dag och inte har fått den hjälpen förut?
            </seg>
            <seg n="86c7fde5">
              När det gäller förebyggande åtgärder undrar jag om ni är överens
              om den liberala alkoholpolitiken.
            </seg>
          </u>
          <note type="speaker" n="71ac173f">
            Anf. 94 OTTO VON ARNOLD (kd) replik:
          </note>
          <u who="otto_von_arnold_36ab11" xml:id="i-104ab3b73203b55a-2" n="fdce200f">
            <seg n="6e9390fd">
              Herr talman! Nu gled vi in på många saker igen. Lena Olsson är
              duktig på att ha en vidsynthet, åtminstone när det gäller frågorna
              men kanske en trångsynthet när det gäller vår politik.
            </seg>
            <seg n="65647e46">
              Det här är ett experiment eller en prövotid som man har inom
              Kriminalvården. Som alla bra metoder är den evidensbaserad. Att
              hitta metoder tar tid.
            </seg>
            <seg n="b81d5ad0">
              Det är viktigt att gå vidare och se till att det blir accepterat
              ute i samhället. Det finns vissa landsting som över huvud taget
              inte accepterar adhd som någon form av diagnos. Det har vi redan
              i dag.
            </seg>
            <seg n="377fb300">
              Vi tycker att det är viktigt att man tar tag i det här. Genom
              det försök som man har gjort nu i Norrtälje och som kommer att
              permanentas kommer det att spridas ute i landet på många olika
              ställen.
            </seg>
          </u>
          <note n="29c5b199">
            Överläggningen var härmed avslutad.
          </note>
          <note n="02e9c196">
            8 § Förstärkt straffrättsligt skydd mot människohandel
          </note>
          <note n="bf5b61f9">
            Föredrogs
          </note>
          <note type="speaker" n="51e30042">
            Anf. 95 THOMAS BODSTRÖM (s):
          </note>
          <u who="thomas_bodstrom_00d151" xml:id="i-e56c90fa141003d6-1" n="2826a569">
            <seg n="858cd331">
              Herr talman! Nu har våra norska vänner lämnat oss. Vi ska träffa
              dem sedan. Men jag tror att om de har följt den här debatten har
              de nog svårt att säga vilka som är i regeringsställning och vilka
              som är i opposition. Det är helt obegripligt. Ni ägnar er mycket
              mer åt opposition.
            </seg>
            <seg n="a888b784">
              Ni har chansen här. Berätta vad ni har gjort och vad ni vill
              göra i stället för att tala om den kommande mandatperioden! Ni
              hade världens chans här. Men vi får väl ta upp det senare med
              dem.
            </seg>
            <seg n="baf4e6a4">
              Det är mycket tal om samarbete. Allians brukar benämnas som en
              sammanslagning där det saknas kärlek. Ett samarbete, ett kamratskap
              visar man med ömsesidig respekt. Det är en viss skillnad. Det
              speglas i alla fall i den inblick jag har fått i Regeringskansliet
              under de här fyra åren. Jag har kvar många vänner och umgås flitigt
              med dem.
            </seg>
            <seg n="80608551">
              Som jag sade inledningsvis här tidigare: Tro inte att någon tror
              på att ni är så överens om allting! De små partierna gör misstaget
              att bli uppätna av Moderaterna trots att de inte gillar det, trots
              att de egentligen inte gillar samarbetet. Det vet vi alla.
            </seg>
            <seg n="54490a6f">
              Det här ska handla om människohandeln. Jag vill först säga något
              som hör ihop med de fyra förlorade år som det har varit fråga
              om när det gäller det här. Om jag gav regeringen beröm eller i
              alla fall höll med om och tyckte det var bra att de har fortsatt
              det arbetet kan jag verkligen inte säga detsamma om människohandeln.
            </seg>
            <seg n="36eb1fde">
              Jag vill inledningsvis säga att vi i dag har påpekat att den
              haverikommission som vi anser ska gälla när det har varit ett
              kvinnomord i Sverige inte kommer att bli verklighet med den borgerliga
              regeringen, trots att det finns ett färdigt förslag på Justitiedepartementet
              och trots att vi vet att det många gånger i en mordutredning kommer
              fram saker som visar att det hade kunnat förhindrats. Förslaget
              finns färdigt. Det kommer inte att genomföras.
            </seg>
            <seg n="3c2c68c9">
              Detta genomsyrar hela frågan om sexualbrott. Ingenting har hänt.
              Man har tillsatt en utredning, och man gör en liten förändring
              när det gäller kontrollrekvisitet och människohandel. Man har
              haft världens chans. Man har till och med haft ordförandeskapet.
              Ingenting har hänt.
            </seg>
            <seg n="b08c587f">
              Tala om haveri! Tala om fyra förlorade år! Människohandel under
              förra mandatperioden och mandatperioden innan den var en väldigt
              viktig svensk ståndpunkt. Vi var kända i EU för vår svenska modell.
              Vi var kända för det arbete som Anita Gradin och många andra gjorde.
            </seg>
            <seg n="b5ab45f0">
              Vi var kända för att till och med vara lite jobbiga och tjatiga.
              Vi tog matchen på 90-talet när de andra länderna skrattade åt
              oss och tyckte att det här var tramsigt.
            </seg>
            <seg n="af4ef911">
              Vi gick i bräschen för det här. Vi såg till att det blev en överenskommelse
              2001 som sedan gjorde att det blev lag i Sverige och de övriga
              länderna.
            </seg>
            <seg n="422ad5aa">
              Men vi nöjde oss inte med det, för vi visste att en lag aldrig
              är bättre än sin tillämpning. Vi ville att man skulle fortsätta
              att arbeta med att se till att det här skulle kunna bekämpas bättre.
            </seg>
            <seg n="cace85ae">
              Vi tog chansen 2006 med fotbolls-VM. Jag satt själv i möte med
              alla justitieministrarna och inrikesministrarna och sade: Låt
              svensk polis få komma ned och visa sambandet mellan människohandel
              och sexköp! Ja, jättebra, sade de.
            </seg>
            <seg n="689dd273">
              Vi hade det planerat till hösten 2006. Det var färdigt. Vi kunde
              verkligen visa den svenska modellen som jag tror att vi numera
              är ganska överens om. Vad hände? Jo, den borgerliga regeringen
              drog tillbaka det. Det hände ingenting. Det kom inte ned någon
              svensk polis.
            </seg>
            <seg n="1b5783ea">
              Jag hade en interpellation redan hösten 2006. Vi får se, sade
              man, kanske senare. Nu är det 2010. Det har inte hänt. Tala om
              fyra förlorade år! Tala om att man har rullat tillbaka det här!
              Vi har tappat den kraft vi hade tidigare när det gäller kampen
              mot människohandel.
            </seg>
            <seg n="e5ca59e5">
              Svensk polis klagade och sade att man inte får pengar internt
              för att bekämpa människohandel. Då vet alla som kan ett minimum
              om polisarbete att det inte handlar om volymen av pengar utan
              det handlar om den interna fördelningen. När det gäller bekämpning
              av människohandel går det aldrig att få samma resultat som vid
              alkoholutandningsprov. Då går det alltid att visa på ett resultat
              en kväll. Om 1 500 bilar körs in blir det X personer. Det går
              alltid att komma tillbaka till stationen morgonen efter och visa
              resultat. Så är det inte med människohandel. Det går att ägna
              sig åt telefonavlyssning och spaning i tre månader och sedan försvinner
              personen ut ur Sverige, och det har kostat flera miljoner.
            </seg>
            <seg n="b33136c5">
              Alla vet hur det fungerar. Det var därför det var så viktigt
              att vi öronmärkte pengar. Det var därför svenska poliser som arbetar
              mot människohandel var så tacksamma för att det skedde en öronmärkning.
              Alla var inte nöjda. Till och med den dåvarande rikspolischefen
              var missnöjd och tyckte att vi inte skulle göra så. Men vi kunde
              konstatera att de poliser som jobbade mot människohandel var så
              oerhört tacksamma.
            </seg>
            <seg n="649332f5">
              Vad hände med den borgerliga regeringen? Den borgerliga regeringen
              släppte frågan och fullföljde inte. Vad säger svenska poliser
              som arbetar med frågan? De använder ordet katastrof. Johan Linander
              och jag, som är i ungefär samma ålder, kan konstatera att detta
              var ett av de största misstagen som den borgerliga regeringen
              har gjort. Det är just därför som det här är så oerhört illa.
            </seg>
            <seg n="712eade7">
              Här har man missat hela chansen, och svensk polis kallar regeringens
              tillkortakommanden för katastrof. Så ser det ut. Man hade chansen
              att ta itu med sexköp och människohandel men missade den. Sedan
              gavs chansen under ett ordförandeskap. Då finns allt gratis, och
              man kan sätta dagordningen. Man kan verkligen lägga fram vilka
              förslag som helst. Man kan verkligen visa på sambandet mellan
              sexköp och människohandel. Gör man det? Nej. Det blev en bilaga
              i Helsingforssprogrammet. Tog Beatrice Ask upp sambandet mellan
              människohandel och sexköp när hon hade chansen vid den särskilda
              konferensen? Ni som tror att hon gjorde det kan titta på hennes
              tal. Då ser ni att frågan inte togs upp.
            </seg>
            <seg n="b4fe65ac">
              Jag frågade Beatrice Ask om detta i en debatt. Hon sade att hon
              tog upp frågan i andra sammanhang, men inget avtryck har skett.
            </seg>
            <seg n="50304876">
              Man missade en unik chans här. Man missade chansen under det
              svenska ordförandeskapet. Vi vet inte när vi får chansen igen.
              Det är fyra förlorade år i fråga om kampen mot människohandel.
            </seg>
            <seg n="0bc07b0a">
              Vi har under tiden presenterat en rad olika förslag. Vi har presenterat
              att det ska göras en förändring i fråga om koppleri. Koppleri
              är ett brott mot staten. Det är ett ordningsbrott. Vi anser inte
              att utnyttjande av kvinnor är ett ordningsbrott utan ett hänsynslöst
              utnyttjande av kvinnor. Vi har därför föreslagit att människohandelslagen
              ska göras om så att den ska gälla även för de fall som i dag döms
              för koppleri.
            </seg>
            <seg n="6fd314b0">
              Människohandel ser inte ut som den gjorde förr i tiden. Människohandel
              ser inte ut som bilderna från Lilja 4-ever . Människohandel ser
              ut på ett helt annat sätt. Det är fråga om ett helt annat sätt
              att utnyttja någon. Det är ett smartare, listigare och mer bedrägligt
              förfarande. Det är inte fråga om inspärrade kvinnor, men det är
              likväl fråga om människohandel. Det handlar om kvinnor, flickor
              och i vissa fall pojkar som inte har något som helst alternativ
              till det utnyttjande som sker.
            </seg>
            <seg n="53f1927f">
              Svensk polis har ofta svårigheter vid razzior att få flickorna
              att prata. Solidariteten och lojaliteten är mot dem som har utnyttjat
              dem. Efter några veckor, när flickorna har kommit ut ur greppet,
              får polisen ofta höra de berättelser som behövs.
            </seg>
            <seg n="58935ee1">
              Här hade man chans att göra något och visa att man tog frågan
              på allvar. Nej det var fyra förlorade år.
            </seg>
            <seg n="d7d57552">
              Regeringen har haft möjlighet att driva frågorna vidare på annat
              sätt. Man hade kunnat ta skarpare ställning när det gäller sexköp,
              skadestånd och skärpning av straff. Det finns utredningsförslag,
              men vi har inte sett någon förändring. Sammantaget, herr talman,
              kan vi konstatera att under den borgerliga regeringen har med
              undantag för det förändrade kontrollrekvisitet i fråga om människohandel
              situationen inte bara inneburit en stagnation utan det har skett
              en tillbakavridning. Det handlar inte bara om fyra förlorade år.
            </seg>
            <seg n="85a51661">
              I dag har jag gett ris och ros till regeringen, men det här saknar
              motstycke till passivitet. Jag har sett passivitet på flera andra
              håll, till exempel i fråga om haverikommissioner, men när det
              gäller sexualbrotten är det inte fråga om annat än fyra förlorade
              år. Om man går ut och pratar med poliser som jobbar med frågorna
              får man höra samma svar. Det behöver man inte vara i politisk
              opposition för att höra.
            </seg>
            <seg n="6ddcb1db">
              Jag hoppas och tror att vi får möjlighet att under nästa mandatperiod
              genomföra alla dessa saker och sätta Sverige på kartan igen när
              det gäller kampen mot människohandel. Om det inte skulle gå och
              det skulle bli fortsatt borgerlig regering hoppas jag verkligen
              att man inte upprepar detta misstag utan att man tar frågorna
              på allvar på ett helt annat sätt än i dag.
            </seg>
          </u>
          <note n="25d08701">
            Med detta, herr talman, yrkar jag bifall till reservationerna
            1, 4 och 5.
          </note>
          <note type="speaker" n="70c8795e">
            Anf. 96 LENA OLSSON (v):
          </note>
          <u who="lena_olsson_010079" xml:id="i-e7a84dd8ebbe7cff-7" n="230ced72">
            <seg n="b1e19fe6">
              Herr talman! Vi ska nu debattera förstärkt straffrättsligt skydd
              mot människohandel. Det här är en viktig proposition. Jag kan
              som Socialdemokraterna ge både ris och ros. Mer kunde ha gjorts.
              Det framgår av våra reservationstexter.
            </seg>
            <seg n="3843da23">
              Jag kan också instämma i kritiken mot att man inte tog chansen
              under EU-ordförandeskapet. Vi hade diskussioner om sambandet mellan
              sexköp och människohandel.
            </seg>
            <seg n="b59da066">
              Frågan om skärpta straff för sexualbrott, till exempel sexköp,
              tycker vi från Vänsterpartiet har dragits i långbänk. När sexköpslagen
              infördes tyckte inte alla att den var bra. Det fanns till och
              med partier som sade nej. Då får vi hoppas att man ser lite vidare
              på frågan. I betänkandet tas en motion med ett yrkande om att
              avskaffa sexköpslagen upp. Det finns också andra än den motionären,
              bland annat från mitt eget hemlän, som vill avskaffa sexköpslagen.
              De anser att den över huvud taget inte har haft någon betydelse.
              Jag skulle vilja höra från majoritetens företrädare om ni är beredda
              att ställa upp helhjärtat bakom detta. Går det att ta på allvar
              motionärer som vill avskaffa sexköpslagen? De säger att sexköpslagen
              inte har haft någon betydelse. Vi anser att det är fel. Vi har
              fått helt andra signaler från polisen som säger att denna lagstiftning
              har verkat förebyggande mot mer omfattande sexköp. Den förhindrar
              också den organiserade brottsligheten att slå rot.
            </seg>
            <seg n="0d2cfb7f">
              Jag vill ha lite förtydliganden på dessa punkter. Jag kan i stort
              sett ställa mig bakom det som Socialdemokraterna redan har anfört.
            </seg>
          </u>
          <note type="speaker" n="b471b271">
            Anf. 97 MEHMET KAPLAN (mp):
          </note>
          <note n="3fe4d423">
            Herr talman! Jag vill börja med att yrka bifall till reservation
            nr 3.
          </note>
          <u who="mehmet_kaplan_47809b" xml:id="i-bfd5d9b752697cb8-0" n="9db6e4d3">
            <seg n="ae390861">
              Jag vill ta upp frågan om trafficking och traffickingoffer. Det
              är en särskilt utsatt grupp människor, och i Sverige har vi infört
              EU-regler som har gjort det möjligt att ge tillfälliga uppehållstillstånd
              till traffickingoffer som ska vittna. Vi från Miljöpartiets sida
              anser att detta direktiv inte går tillräckligt långt. Det ska
              vara möjligt att ge människor som har fallit offer för trafficking
              permanenta uppehållstillstånd. Vi tror inte heller att dessa offer
              vågar vittna när de vet att de nästa dag kanske ska skickas tillbaka
              till ursprungslandet.
            </seg>
            <seg n="d721ddef">
              Ett bra exempel på hur det kan fungera är Italien, det land inom
              EU som har mest generös lagstiftning när det gäller traffickingoffer.
              Man beviljar uppehållstillstånd utan krav på vittnesmål i syfte
              att offren ska få en chans till social rehabilitering.
            </seg>
            <seg n="56236189">
              Vi i Miljöpartiet tycker i vår reservation tillsammans med Vänsterpartiet
              att regeringen bör hantera detta. Det har man inte riktigt gjort.
              I betänkandet finns det inte heller något riktigt bra svar.
            </seg>
          </u>
          <note type="speaker" n="9b8b95ad">
            Anf. 98 JOHAN LINANDER (c):
          </note>
          <u who="johan_linander_3c84a6" xml:id="i-1335abeec71258c1-3" n="f4e8ed51">
            <seg n="929d36b7">
              Fru talman! Vi var tvungna att något diskutera de påståenden
              som vi fick höra av den förste debattören, Thomas Bodström.
            </seg>
            <seg n="9cc8a49a">
              I dag debatterar vi en mycket viktig fråga, regeringens proposition
              om ett förstärkt straffrättsligt skydd mot människohandel.
            </seg>
            <seg n="69e8390f">
              Innan jag går in på vad propositionen innehåller måste vi först
              och främst konstatera att det är en skam att det över huvud taget
              finns något som heter människohandel, det vill säga slavhandel.
              Vi måste också konstatera att det är sexköparna som är det stora
              problemet. Så länge det finns män, och även kvinnor, som köper
              sex finns det en marknad för prostitution och därmed en marknad
              för människohandel. Det är först när viljan att köpa sex försvinner
              som människohandeln helt kan stoppas.
            </seg>
            <seg n="c45dc093">
              Under många år har vi i Sverige varit ganska ensamma om att se
              kopplingen mellan prostitution, sexköp och människohandel för
              sexuella ändamål. Vi har tagit upp frågan i internationella sammanhang
              många gånger. Jag har bland annat gjort det med holländare. Jag
              kan säga att förståelsen inte var speciellt stor. Men under de
              senaste åren tycker jag att det har blivit något bättre. Bland
              annat Norge har ju antagit en sexköpslag.
            </seg>
            <seg n="5dc33014">
              Jag sitter som vice ordförande i den parlamentariska Östersjökonferensens
              arbetsgrupp om trafficking. Där är representanter för samtliga
              länder runt Östersjön. Numera finns det en större förståelse för
              att efterfrågan, det vill säga viljan att köpa sex av dem som
              är utsatta för människohandel, måste bekämpas. Det är nödvändigt
              för att vi på sikt ska kunna förhindra människohandel.
            </seg>
            <seg n="e0558019">
              Det finns hopp i arbetet mot människohandel, även om det går
              trögt. Thomas Bodström försökte ge sken av att om Sverige bara
              under sitt EU-ordförandeskap hade sagt att alla ska tycka som
              vi i Sverige så hade alla länder gjort det. Vad är det för verklighetsuppfattning
              om hur internationellt samarbete går till?
            </seg>
            <seg n="52e07639">
              Att detta är nationella frågor som vi ska lösa enbart med nationella
              svar är också helt fel. Detta är definitivt internationella frågor.
              Vi behöver arbeta på det internationella planet och inom EU, även
              om det fortfarande finns partier och parlament som lämnar det
              europeiska samarbetet.
            </seg>
            <seg n="6439af46">
              Tack vare att Sverige under ordförandeskapet så hårt drev frågan
              om människohandelns koppling till sexköp känns det som om vi har
              fått större förståelse bland många länder inom EU.
            </seg>
            <seg n="d7ac3561">
              Före detta justitieminister Thomas Bodström har fel både om sin
              egen ålder och om vad som har hänt under det senaste året. Jag
              förmodar att det är för att han har lagt sin tid på att jobba
              som advokat och skriva böcker som han missar vad som händer på
              justitieutskottets område.
            </seg>
            <seg n="bd462f9e">
              Fru talman! Så sent som den 1 juli 2002 infördes brottet människohandel
              för sexuella ändamål i brottsbalken. Det är alltså inte mer än
              åtta år sedan. Vi tycker att det är alldeles självklart, men det
              är faktiskt inte mer än åtta år sedan.
            </seg>
            <seg n="1a024f19">
              Sedan dess har vi ändrat lagstiftningen vid ett tillfälle. År
              2004 utvidgades straffansvaret även till andra former av människohandel,
              till exempel tvångsarbete. Då utvidgades också straffansvaret
              till andra delar av människohandelsbrottet, alltså rekrytering,
              transport, inhysning och andra åtgärder för att ta kontroll över
              en person.
            </seg>
            <seg n="5048ce37">
              Under 2000-talet har Sverige varit med och förhandlat fram en
              rad konventioner och rambeslut om människohandel, det senaste
              under EU-ordförandeskapet i höstas. Med dagens beslut kommer vi
              också att godkänna Europarådets konvention om bekämpande av människohandel.
              Det är enbart en förändring i offentlighets- och sekretesslagstiftningen
              som behöver göras för att vi ska kunna godkänna konventionen.
            </seg>
            <seg n="9724775c">
              Under 2009 antog vi här i Sveriges riksdag den första nationella
              handlingsplanen mot prostitution och människohandel för sexuella
              ändamål. Det är alltså ingenting som den före detta justitieministern
              gjorde. Det är något som har hänt under den här mandatperioden,
              som tidigare har kallats fyra förlorade år.
            </seg>
            <seg n="7f781e66">
              Den nationella handlingsplanen innehåller 36 konkreta åtgärder
              och satsningar på totalt 213 miljoner kronor. Jag tycker att den
              nationella handlingsplanen är viktig framför allt för att få ihop
              de olika departement och myndigheter som jobbar med de här frågorna
              och få en helhetsbild av hur man kan bekämpa den här fruktansvärda
              typen av brottslighet och hur offren kan hjälpas.
            </seg>
            <seg n="13fb8a47">
              Vad är det då mer som vi i dag förändrar i lagstiftningen om
              människohandel?
            </seg>
            <seg n="a6e5a292">
              Jag vill nämna framför allt två saker som är viktiga med dagens
              beslut och som kommer att effektivisera tillämpningen av straffbestämmelsen
              om människohandel och därmed innebära ett förstärkt skydd.
            </seg>
            <seg n="60175b23">
              För det första tas det så kallade kontrollrekvisitet bort. Tidigare
              talare har försökt vifta undan det som om det inte skulle ha någon
              betydelse. Så är det inte.
            </seg>
            <seg n="c44d13fb">
              I den nuvarande lagstiftningen krävs det att den som rekryterar,
              transporterar, inhyser eller tar emot en person därigenom tar
              kontroll över henne eller honom. Detta kontrollrekvisit, det vill
              säga att människohandlaren har tagit kontroll över offret, har
              varit svårt att bevisa.
            </seg>
            <seg n="2e33a685">
              Åklagarmyndigheten till exempel, som ju borde vara den myndighet
              som känner till det här bäst, har i sitt remissvar pekat på att
              kontrollrekvisitet har inneburit tillämpningsproblem framför allt
              i mål där barn varit brottsoffer. Redan när paragrafen om människohandel
              infördes i brottsbalken menade Lagrådet att kontrollrekvisitet
              skulle kunna innebära tillämpningssvårigheter, men det ignorerade
              den dåvarande socialdemokratiska regeringen.
            </seg>
            <seg n="313df7df">
              Fru talman! Det andra som jag vill peka på är att kravet på dubbel
              straffbarhet tas bort. Det innebär att en person som har begått
              ett människohandelsbrott i ett land där det inte är olagligt kan
              dömas i Sverige för brottet. En svensk domstol kommer också att
              kunna döma till strängare straff än vad som är föreskrivet i det
              land där brottet begicks.
            </seg>
            <seg n="780b3089">
              Detta är också viktigt. En person som begår ett människohandelsbrott
              ska, även om det är lagligt i det land där det begås, inte tro
              att man kan komma till Sverige och leva vidare som om ingenting
              har hänt. En svensk domstol måste kunna döma för brottet här i
              Sverige.
            </seg>
            <seg n="f8c69770">
              Till slut vill jag beröra några av oppositionens reservationer.
              Socialdemokraterna, Vänsterpartiet och Miljöpartiet reserverar
              sig gemensamt för att plocka bort det så kallade koppleribrottet
              och i stället kalla allt koppleri för människohandel.
            </seg>
            <seg n="5d803ba4">
              Jag kan hålla med om att en del av de handlingar som i dag faller
              under koppleri ligger mycket nära människohandel, men det finns
              även andra delar av koppleribrottet. Om till exempel en hyresvärd
              får veta att det i en lägenhet pågår tillfälliga sexuella kontakter
              mot betalning, det vill säga prostitution, kan hyresvärden bli
              dömd om han inte förhindrar detta. Det är också en del av koppleribrottet,
              vilket ligger mycket längre från människohandelsbrottet, som jag
              ser det.
            </seg>
            <seg n="f9d06c19">
              Jag är rädd för att om man kallar allting för människohandel
              försvagas betydelsen av det. Det är betydligt värre att lura någon
              till Sverige för att sedan utnyttja henne till prostitution under
              hot eller med tvång än att vara en hyresvärd som inte förhindrar
              prostitution i en lägenhet.
            </seg>
            <seg n="c5829069">
              När det gäller sexköpsbrott, som Socialdemokraterna, Vänsterpartiet
              och Miljöpartiet har två reservationer om, pågår det för närvarande
              en utvärdering av sexköpslagen. Jag vill gärna se en skärpning
              av sexköpslagen, men att lägga fram förslag under tiden som utredningen
              pågår är en bakvänd ordning. Givetvis avvaktar vi utredningen.
              Men jag kan redan nu säga från Centerpartiets sida att vi gärna
              vill se en skärpning av sexköpslagen.
            </seg>
            <seg n="d2e27a0a">
              Till slut när det gäller Lena Olssons och Vänsterpartiets oro
              för att det finns enstaka ledamöter i vissa partier som har uttryckt
              andra åsikter än de som deras egna partier står för blir jag konfunderad.
              I den förra debatten som vi hade om skärpt straffansvar var Lena
              Olssons största bekymmer att vi var alldeles för överens. Nu har
              hon hittat något som alla ledamöter inte är överens om. Då är
              helt plötsligt detta det största bekymret. Man får väl bestämma
              sig för vilken linje man ska välja.
            </seg>
          </u>
          <note n="5730ab52">
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" n="b89f234e">
            Anf. 99 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-8" n="230ced72">
            <seg n="f8f5ddf8">
              Fru talman! Det sista som Johan Linander sade var att det var
              fel att det fanns ledamöter som tyckte annorlunda. Men vår poäng
              är att vi tycker olika saker, men ni försöker framstå som om ni
              är så rörande överens i allting. Era väljare har problem med vilket
              av era partier som de ska välja eftersom era partier tycker samma
              sak.
            </seg>
            <seg n="ad8a1f3a">
              Jag sade från talarstolen att det som gäller i fråga om brottet
              människohandel är bra men att det kunde ha varit mycket bättre.
              Vår sexköpslag utreds, och den har naturligtvis dragits i långbänk.
              En del förslag drar man hur länge som helst. Det har vi konstaterat
              från oppositionen. Vi har haft diskussioner om kopplingen mellan
              prostitution och människohandel. Det är svårt att göra en gränsdragning
              mellan dem. Thomas Bodström talade om att man hade en möjlighet
              i detta sammanhang. Om man nu värnar så mycket om människor som
              drabbas av människohandel och gör denna starka koppling till prostitution
              måste jag ställa frågan: Varför drev man inte frågan om sexköpslagen
              hårdare under EU-ordförandeskapet? Det hade man kunnat göra. Men
              det går inte i textmassorna att se att man ens har gjort det.
              Det tycker jag är beklagligt. Men Johan Linander kanske har något
              svar på det.
            </seg>
            <seg n="e718a21a">
              Detta är mycket behjärtansvärt, men ni har inte drivit på detta
              fullt ut.
            </seg>
          </u>
          <note type="speaker" n="16c9b3a4">
            Anf. 100 JOHAN LINANDER (c) replik:
          </note>
          <u who="johan_linander_3c84a6" xml:id="i-1335abeec71258c1-4" n="f4e8ed51">
            <seg n="497a3e7f">
              Fru talman! Jag kan inte alls hålla med om att denna utvärdering
              av sexköpslagen har dragits i långbänk. Den har inte alls pågått
              speciellt länge. Jag kan i stället nämna någonting som verkligen
              drogs i långbänk under den tid som Lena Olssons parti var stödparti
              till den socialdemokratiska regeringen. År 1998 tillsattes Sexualbrottsutredningen
              efter en fruktansvärd våldtäkt i Södertälje. Utredningen pågick
              i nästan tre år. År 2001 lämnades betänkandet. Sedan dröjde det
              till 2005 innan vi fick en ny lagstiftning. Det kallar jag att
              man drar en viktig fråga i långbänk. Men nog om detta.
            </seg>
            <seg n="8aff2464">
              När det gäller EU-ordförandeskapet blir jag förvånad över denna
              okunskap om hur det fungerar när 27 länder ska komma överens.
              Det är ingen tvekan om att Sverige har drivit frågorna om människohandel
              mycket hårt. När vi talar med de andra länderna om människohandel
              är det inga problem. Då är i princip hela EU överens. Men det
              är just i fråga om den koppling till sexköp som vi gör här i Sverige
              som vissa länder fullkomligt slår bakut. Vi behöver inte åka speciellt
              långt från Sverige för att komma till länder där man har en helt
              annan syn på prostitution och där den är helt laglig och de prostituerade
              engagerar sig i fackföreningar och så vidare.
            </seg>
            <seg n="952e04ce">
              Det är klart att vi från Sverige inte bara kan komma in i dessa
              förhandlingar, även om vi är ordförandeland som vi var under andra
              halvåret 2009, och säga: Vi i Sverige tycker rätt, och ni andra
              borde tycka som vi, och sedan skriver vi in detta i Helsingforssprogrammet.
            </seg>
            <seg n="1e15e349">
              Det fungerar inte så. Vi drev frågan mycket hårt. Vi fick in
              den, och vi har fått till en liten attitydförändring, och det
              går åt rätt håll. Men jag tycker att det går alldeles för sakta.
              Vi kommer att fortsätta att jobba med detta, men vi ska inte tro
              att det blir några snabba resultat tyvärr.
            </seg>
          </u>
          <note type="speaker" n="18414752">
            Anf. 101 LENA OLSSON (v) replik:
          </note>
          <u who="lena_olsson_010079" xml:id="i-e7a84dd8ebbe7cff-9" n="230ced72">
            <seg n="3e2dca91">
              Fru talman! Det är inte första gången som jag får höra från Johan
              Linander att jag är okunnig om hur man driver frågor. Exemplet
              gällde EU. Jag väljer att inte använda sådana ord mot mina debattmotståndare.
            </seg>
            <seg n="ec5fa08d">
              Eftersom problematiken med människohandel är så behjärtansvärd
              undrar jag: Om man gör denna koppling i Sverige, varför syns då
              inte mer avtryck från EU-ordförandeskapet? Det gör det faktiskt
              inte, vilket jag beklagar. Då har man suttit i slutna rum och
              haft diskussioner. Man vill påvisa att man från svensk sida drev
              denna fråga så att säga på riktigt. Men det har man inte gjort.
              Man har inte drivit den fullt ut.
            </seg>
            <seg n="cc884aa9">
              Precis som Johan Linander säger i sitt anförande finns det fler
              länder i EU som har vaknat till när det gäller denna fråga. I
              länder där det till exempel är legalt med sexköp ser man att det
              i anslutning till det tillkommer grov organiserad brottslighet.
            </seg>
            <seg n="6a036574">
              Därför menar jag att man från svensk sida borde ha drivit frågan
              ännu hårdare när man hade möjlighet eftersom man inte vet när
              man får den igen.
            </seg>
          </u>
          <note type="speaker" n="529d33ff">
            Anf. 102 JOHAN LINANDER (c) replik:
          </note>
          <u who="johan_linander_3c84a6" xml:id="i-d5cd7e98eac3baf8-0" n="f4e8ed51" next="i-c2159108059c1a0b-0">
            <seg n="62932f56">
              Fru talman! Jag tyckte att jag svarade precis på detta, men jag
              får väl upprepa det.
            </seg>
            <seg n="7446cc13">
              Det är inte så enkelt som Lena Olsson tycks tro och att vi från
              Sverige får igenom allt vi vill. Att vi drev frågan är inte samma
              sak som att vi fick igenom allt vi ville.
            </seg>
            <seg n="7e54e4b9">
              Sedan måste man ställa sig frågan: Hur skulle Sverige påverka
              de övriga EU-länderna om vi gjorde som Vänsterpartiet vill, det
              vill säga lämnade EU? Då hade vi knappast påverkat någonting.
            </seg>
            <seg n="378c3bb1">
              Jag säger att det finns en möjlighet att komma framåt. Men det
              handlar om attitydförändringar. Vi behöver inte gå längre än till
              Danmark där det finns en helt annan syn på prostitution, och vi
              ska inte tala om Tyskland. Jag tror att de också kommer att gå
              i rätt riktning, men det kommer inte att gå speciellt snabbt.
              Även om Lena Olsson kanske hoppas att hon ska bli justitieminister
              efter valet den 19 september kan jag berätta att inte ens Lena
              Olsson om hon skulle vara justitieminister skulle kunna påverka
              Tyskland att tycka helt annorlunda om prostitution än man gör
              i dag.
            </seg>
            <seg n="f1d71497">
              Men arbetet fortsätter enträget, och vi får hoppas att vi gemensamt
              gör detta. Detta är faktiskt en fråga där vi är relativt överens
              i Sverige. Det finns inte några större skiljaktigheter i åsikter
              kring sexköp. Vi är nog också ganska överens om att det behövs
              förändringar av den sexköpslag som finns. Det är just därför som
              det pågår en utvärdering. När resultatet kommer får vi också förslag
              som vi får diskutera vidare.
            </seg>
          </u>
          <note n="9f6017c8">
            Anf. 103 ULRIKA KARLSSON i Uppsala (m):
          </note>
          <u who="johan_linander_3c84a6" xml:id="i-c2159108059c1a0b-0" n="f4e8ed51" prev="i-d5cd7e98eac3baf8-0">
            <seg n="2a16d68b">
              Fru talman! Människohandel, eller trafficking som det också kallas,
              är verkligen modern tids absolut värsta och grövsta övergrepp
              mot den enskilda individen. Det är en allvarlig kränkning av den
              enskilda individens människovärde när man inte längre kan styra
              över sin kropp eller sitt liv. Det är vår tids slaveri. Det är
              vår tids grövsta brott.
            </seg>
            <seg n="56940136">
              Fru talman! När vi i denna kammare behandlar vår tids grövsta
              brott finner jag det mycket anmärkningsvärt att justitieutskottets
              ordförande kommer med påståenden från fablernas värld och sedan
              inte finns närvarande i kammaren. Två minuter efter att han höll
              sitt anförande försvann han härifrån. Jag hade sett fram emot
              en diskussion om detta brott med justitieutskottets ordförande.
              Jag hade förväntat mig det.
            </seg>
            <seg n="6ae40f0e">
              Nåväl, när jag tänker på människohandeln är det med sorg och
              avsky jag konstaterar att både kvinnor och män, ofta unga flickor
              och pojkar, världen över dagligen säljs mot sin vilja, många gånger
              för sexuella ändamål. De säljs såväl över som inom nationsgränser.
            </seg>
            <seg n="7dc8b85d">
              Den här sexuella slavmarknaden värderas till drygt 7 miljarder
              amerikanska dollar årligen en miljardindustri, motsvarande över
              60 miljarder svenska kronor. Faktum är att den vid sidan av handeln
              med illegala vapen, droger och plagierade produkter är en av de
              största intäkterna och inkomstkällarna för den grova organiserade
              brottsligheten.
            </seg>
            <seg n="46c35f8a">
              Det finns beräkningar som visar att mellan 600 000 och uppemot
              2 miljoner människor FN:s uppskattning årligen faller offer för
              människohandel. Uppemot 2 miljoner människor skulle det alltså
              årligen handlas med i vår värld! Justitieutskottets ordförande
              är trots frågans vikt inte närvarande under hela debatten här.
            </seg>
            <seg n="cb64ec32">
              85 procent av offren är kvinnor och 15 procent är barn. Om FN:s
              beräkningar stämmer är det en miljon barn som det årligen handlas
              med i vår värld. Det är en skyldighet för oss som riksdagsledamöter
              att bekämpa människohandeln och att ha effektiva lagar.
            </seg>
            <seg n="5c2bd98e">
              Med den proposition som behandlas i betänkandet får vi en tydligare
              och mer ändamålsenlig brottsbeskrivning. Tillämpningen av straffbestämmelserna
              effektiviseras, och det straffrättsliga skyddet mot människohandel
              förstärks. Vi godkänner Europarådets konvention om bekämpandet
              av människohandel.
            </seg>
            <seg n="8d93d931">
              Det handlar inte om att raljera över propositionen. Nu får vi
              faktiskt en ny utformning av människohandelsbrottet. Kontrollrekvisitet
              tar vi bort. Det gör att det blir lättare att döma dem som utsätter
              offren för denna grova brottslighet.
            </seg>
            <seg n="1434544e">
              Vi tar också bort kravet på dubbel straffbarhet. Det betyder
              att man, om man har begått brottet människohandel i ett annat
              land där det brottet inte är straffbart och sedan kommer till
              Sverige, efter detta beslut kan dömas här. Brottet människohandel
              är en mycket grov kränkning och ett brott mot mänskliga rättigheter.
              Därför måste man kunna dömas här i Sverige även om offret finns
              i annat land.
            </seg>
            <seg n="ee82bdf7">
              Det är straffbart att rekrytera, transportera, överföra, inhysa
              och ta emot personer i syfte att exploatera dessa. Människohandel
              finns för olika ändamål för sexuella ändamål samt för avlägsnande
              av organ, krigstjänst, tvångsarbete och andra liknande nödlägen
              för den utsatta.
            </seg>
            <seg n="b0b545ec">
              Vi föreslår oförändrad straffskala lägst fängelse i två år och
              högst fängelse i tio år och menar att straffskalan är adekvat
              om hela straffskalan används. Vi måste se hårdare på de här brotten
              och använda hela straffskalan. Vi tror på skärpta straff.
            </seg>
            <seg n="ec952b16">
              I den tidigare debatten hörde vi att Miljöpartiet och Vänsterpartiet
              har en annan syn på skärpta straff. Det vore intressant att höra
              om de har samma syn när det gäller människohandel. Frågan är om
              de är tveksamma till skärpta straff för människohandel. Ska alltså
              förövare som blir dömda för människohandelsbrott friges efter
              halva strafftiden? Och är förslaget om halvtidsfrigivning sådant
              att det omfattar även dem som dömts för människohandelsbrott en
              fråga snarare ställd till Vänsterpartiet?
            </seg>
            <seg n="65ea8390">
              Bakom människohandel ligger organiserad brottslighet där människor
              gör en vinning genom att hänsynslöst utnyttja andra människor
              och kränka deras rättigheter.
            </seg>
            <seg n="15f545ae">
              Fru talman! Jag tror inte att det finns någon i något parti i
              denna kammare, i Sveriges riksdag, som är för människohandel.
              Jag tror att vi alla är emot den. Likväl finns det verkligen stora
              skillnader i synen på resurser till rättsväsendet och verktyg
              till polisen i kampen mot människohandel. För att framgångsrikt
              kunna bekämpa människohandel är det avgörande att polisen har
              tillräckliga resurser för att kunna jobba effektivt och att polisen
              har de rätta verktygen. Jag ska därför ta upp några av skillnaderna
              mellan Alliansen och partier i det rödgröna blocket.
            </seg>
            <seg n="b0ca88fa">
              Enligt Rikskriminalpolisen är kampen mot människohandel till
              stor del avhängig de resurser som polismyndigheterna har till
              sitt förfogande. Avgörande är antalet poliser i kampen mot människohandel.
            </seg>
            <seg n="76a8f02d">
              År 2006 när Alliansen tog över makten i Regeringskansliet konstaterade
              vi att det fanns för få poliser som arbetade mot handeln med människor.
              I dag finns det helt andra förutsättningar. Vi har genomfört den
              största satsningen i modern tid på polisen. År 2010 finns det
              3 000 fler poliser än det fanns år 2006. I år kommer vi upp till
              över 20 000 poliser. Därmed ges förutsättningar för att bekämpa
              människohandel.
            </seg>
            <seg n="c71a05b3">
              När det gäller att bekämpa den grova organiserade brottsligheten
              har vi tillsatt nio aktionsgrupper runt om i landet med 200 specialpoliser
              just för att arbeta mot människohandel. När det gäller resurser
              har vi också genomfört den största ekonomiska satsningen i modern
              tid på svenskt rättsväsen. 5 miljarder kronor har tillförts det
              svenska rättsväsendet.
            </seg>
            <seg n="570f3f40">
              Fru talman! Jag frågar mig igen hur överenskommelsen i det rödgröna
              blocket ser ut. Jag vet ju att Vänsterpartiet denna mandatperiod
              kontinuerligt har tillfört mindre resurser till polisen. Vi däremot
              har dessutom öronmärkt medel till kampen mot människohandel.
            </seg>
            <seg n="30f77d91">
              Fru talman! Justitieutskottets ordförande påstod att vi inte
              har gjort det, men det har vi. Det är bara att läsa budgeten,
              vilket jag har gjort. Jag hoppas att alla andra också har gjort
              det. I budgeten öronmärker vi pengar för år 2010. Rikspolisstyrelsen
              får 18 miljoner och åklagarmyndigheterna 5,4 miljoner. Att påstå
              någonting annat är ren lögn!
            </seg>
            <seg n="ec3ebf57">
              Vi har fört upp frågan om människohandel på agendan i och med
              att vi har lagt fram en handlingsplan med 36 konkreta punkter
              i kampen mot människohandeln. Att, som justitieutskottets ordförande
              gör, påstå att vi inte har något förslag om en haverikommission
              är också hämtat ur fablernas värld. Vi har nämligen lagt fram
              två handlingsplaner en handlingsplan om att bekämpa mäns våld
              mot kvinnor och en handlingsplan om att bekämpa människohandel.
              Där finns frågan om en haverikommission med. Alliansregeringen
              tar verkligen kampen mot människohandel på största allvar.
            </seg>
            <seg n="7ad6a370">
              Under den här mandatperioden har vi också beslutat om Prümkonventionen,
              om polissamarbete inom Europa. Här finns det reservationer från
              Vänsterpartiet, Miljöpartiet och Socialdemokraterna som inte vill
              ha ett polisiärt samarbete inom Europa. Socialdemokraterna har
              i och för sig tyckt att man kanske skulle kunna ha det, men Miljöpartiet
              och Vänsterpartiet har inte tyckt det.
            </seg>
            <seg n="24752778">
              Därför, fru talman, undrar jag hur överenskommelsen inom det
              rödgröna blocket ser ut. Kommer man att ta bort polisens möjlighet
              till samarbete? Vi vet ju att samarbete över gränserna är avgörande
              eftersom det handlar om en gränsöverskridande brottslig verksamhet.
            </seg>
            <seg n="c53b4eed">
              Vidare har vi infört adekvata, verksamma verktyg för polisen.
              Det gäller buggning och preventiva åtgärder för polisen.
            </seg>
            <seg n="ad33d6aa">
              Fru talman! Jag undrar hur överenskommelsen inom det rödgröna
              blocket ser ut i de här frågorna. Miljöpartiet och Vänsterpartiet
              ställer inte upp på buggning och inte på att polisen ska kunna
              använda sig av hemliga tvångsmedel i preventivt syfte. Men det
              är ju en förutsättning för att kunna bekämpa människohandel.
            </seg>
            <seg n="c7bee445">
              Fru talman! Det finns stora skillnader mellan å ena sidan Alliansen
              och å andra sidan det rödgröna blocket. Dessutom finns det stora
              skillnader inom det rödgröna blocket. Jag önskar ett svar på de
              frågor jag har ställt. Med detta vill jag avslutningsvis yrka
              bifall till förslaget i betänkandet och konstatera att såväl alliansregeringen
              som Alliansens ledamöter i Sveriges riksdag tar kampen mot den
              grova organiserade brottsligheten och kampen mot människohandel
              på absolut största allvar.
            </seg>
          </u>
          <note n="d4bb20f0">
            I detta anförande instämde Inge Garstedt och Anders Hansson (båda
            m).
          </note>
          <note type="speaker" n="3808c019">
            Anf. 104 HELENA BARGHOLTZ (fp):
          </note>
          <note n="4b417c21">
            Fru talman! Jag var ledamot i 1998 års sexualbrottskommitté,
            vars uppgift var att göra en översyn av brottsbalkens kapitel
            om sexualbrott. Då introducerades i svensk lagstiftning brottet
            människohandel för sexuella ändamål.
          </note>
          <u who="helena_bargholtz_d2d19e" xml:id="i-bf3d344af94633b4-0" n="24fd7f92">
            <seg n="298ba1f3">
              Brottet som sådant var inte nytt det har funnits i alla tider
              men nu fick vi svensk lagstiftning mot detta brott. Jag var kritisk
              mot den utformning brottet fick. Min grund för detta var att villkoren
              för brottet, eller rekvisiten som man säger på juristsvenska,
              skulle vara svåra att tillämpa. Framför allt rekvisitet otillbörliga
              medel var knepigt för rättsväsendet att använda. Jag menade därför
              att fokus för straffbestämmelserna borde vara på människohandlarna
              som gör ekonomisk vinning på att utnyttja kvinnors utsatta position.
              Straffbestämmelsen borde därför omfatta all handel oavsett hur
              medvetna de rekryterade kvinnorna varit om de förhållanden de
              skulle komma att arbeta under.
            </seg>
            <seg n="2468767b">
              Kraven på att rekryteringen eller transporten skulle ha skett
              under uppfyllande av ett antal krav borde enligt min mening strykas.
              Dessa krav gäller nämligen inte för personer under 18 år, och
              enklast skulle man lagtekniskt lösa detta genom att alla människooffer
              skulle behandlas lika oavsett ålder. Jag noterar att Kristdemokraterna
              har ett motionsyrkande om detta.
            </seg>
            <seg n="4efc99af">
              Det stod, fru talman, rätt snart klart att lagstiftningen var
              svårtillämpad. Det framgår också av den praxisredovisning som
              2008 års utredning om människohandel med mera gör, men straffbestämmelsen
              har enligt utredningen ändå gått att tillämpa på ett effektivt
              sätt. Därför var det bra att denna utredning tillsattes redan
              2005, eftersom uppdraget var att göra en översyn av bestämmelsen
              om människohandel i 4 kap. brottsbalken och då särskilt överväga
              möjligheten att avskaffa begreppet otillbörliga medel. Jag var
              personligen väldigt nöjd med att man skulle titta på denna möjlighet.
            </seg>
            <seg n="159c98f7">
              Utredningen har gjort en ordentlig analys och kommit fram till
              att det för straffansvar bör krävas, som tidigare, att handelsåtgärder
              har genomförts genom olaga tvång, vilseledande, utnyttjande av
              någons utsatta belägenhet eller med något annat sådant otillbörligt
              medel. Uppfattningen att man ska behålla begreppet otillbörliga
              medel delas av samtliga remissinstanser och är också regeringens
              förslag. Jag har alltså fått ge mig.
            </seg>
            <seg n="b6bfc25d">
              Viktiga ändringar innebär att kravet på att gärningsmannen genom
              handelsavtalet ska ta kontroll över offret, det som kallas kontrollrekvisitet,
              tas bort. Det gäller också kravet på dubbel straffbarhet för att
              en svensk domstol ska kunna döma i människohandel som begåtts
              utomlands som tas bort. Det är alltså två väldigt viktiga förändringar
              av den nuvarande lagstiftningen rörande människohandel.
            </seg>
            <seg n="904d1334">
              Sedan föreslås också i propositionen att riksdagen ska godkänna
              Europarådets konvention om bekämpande av människohandel, och detta
              beslut är efterfrågat. Skälet till att det dröjt så länge är att
              det kräver en ändring i offentlighets- och sekretesslagstiftningen.
              Förslaget innebär att sekretess i vissa fall ska gälla hos domstol
              i mål om ansvar för människorov och människohandel. Ett av konventionens
              syften är att förebygga och bekämpa människohandel. I detta sammanhang
              är artikel 6 om åtgärder för att motverka efterfrågan särskilt
              intressant. Där föreskrivs nämligen att varje part ska vidta eller
              stärka åtgärder inom bland annat lagstiftning för att motverka
              efterfrågan som främjar alla former av utnyttjande, särskilt av
              kvinnor och barn, och som leder till människohandel.
            </seg>
            <seg n="3fae1e0c">
              Detta för osökt tanken över på lagstiftningen mot sexköp. Denna
              fråga lyftes fram under det svenska ordförandeskapet i höstas,
              då människohandel var en prioriterad fråga. Det togs upp vid de
              två konferenser som handlade om människohandel, dels i Bryssel
              i oktober och dels i Helsingfors i november. Då togs också frågan
              om betydelsen av att minska efterfrågan på sexköp för att minska
              människohandeln upp. Jag minns att den svenska rikskriminalchefen
              höll ett lysande anförande där hon berättade hur effektiv den
              svenska lagstiftningen var.
            </seg>
            <seg n="36eb3a89">
              Jag vill alltså säga att Lena Olsson har rätt, och Thomas Bodström
              som förstås inte är här hade fel. Han var inte heller på konferensen,
              men det var Lena och även jag. Frågan är kontroversiell, och det
              märktes under några av inläggen på konferensen när det gällde
              sexköpen. Det fanns några som försvarade prostitutionen. Ett inlägg
              minns jag dock särskilt. Det var en dansk, kvinnlig delegat som
              undrade hur män ska kunna styra världen när de inte kan styra
              sina drifter. Det tål att fundera på.
            </seg>
            <seg n="f8517dba">
              Det pågår arbete av Brå med att följa upp och utvärdera handlingsplaner
              mot prostitution och människohandel för sexuella ändamål. Svenska
              institutet genomför en rad aktiviteter för att sprida information
              om den svenska synen på prostitution och människohandel för sexuella
              ändamål och vad som görs för att bekämpa dessa företeelser. Jag
              vet att det finns ett stort intresse för dessa frågor, så när
              Thomas Bodström påstår att det på detta område är förlorade år
              från den borgerliga regeringens sida är han alldeles ute och cyklar.
              Vi gör tvärtom väldigt mycket. Jag bedömer därför att Sverige
              har väldigt goda möjligheter att få gehör för ståndpunkten att
              man inte kan blunda för kopplingen mellan sexköp och människohandel
              för sexuella ändamål. Alla som motarbetar människohandel måste
              också göra det när det gäller sexköp.
            </seg>
          </u>
          <note n="34f8dc04">
            Med detta, fru talman, yrkar jag bifall till utskottets förslag.
          </note>
          <note type="speaker" n="664346e0">
            Anf. 105 INGER DAVIDSON (kd):
          </note>
          <u who="inger_davidson_cc5049" xml:id="i-d67fcd2664edbcef-1" n="f1e52cb3">
            <seg n="1e4a01e2">
              Fru talman! Lena Olsson från Vänsterpartiet brukar reta upp sig
              på att vi trots att vi säger att vi är eniga går upp i talarstolen
              och berättar vad det är vi vill. Det kanske beror på att vi är
              otroligt engagerade i de frågor vi hanterar, inte minst i frågan
              om människohandel. När vi tittar ut över den publik som sitter
              i kammaren är det nio personer från allianssidan, och det är tre
              personer från oppositionen. Jag tycker att det också är ett tecken
              på vilken vikt man lägger vid en sådan här debatt.
            </seg>
            <seg n="b9b04f81">
              Det handlar nämligen inte om att gå upp och i svepande ordalag
              slänga ur sig en massa saker, ungefär som vid ett torgmöte där
              kanske både en och annan tillåter sig ett och annat, och sedan
              försvinna utan att ta den debatt som följer och där det faktiskt
              går att motbevisa många av de påståenden Thomas Bodström slängde
              ur sig innan han lämnade kammaren. Jag tycker att det är sorgligt,
              för det för inte frågan framåt. Denna viktiga fråga behöver vi
              debattera på ett seriöst sätt och inte på det sätt som nu görs.
            </seg>
            <seg n="2d3c3d8f">
              Man kunde tro att människohandel vore utrotat i länder som vill
              kalla sig upplysta samhällen, som Sverige och inte minst inom
              övriga EU. Vi vet dock att det är långt ifrån så. Varje år förs
              500 000600 000 människor in i EU för sexuella ändamål i människohandelns
              verksamhet, om man får kalla det så. Till detta kommer alla de
              människor som säljs och köps inom EU. Detta är ofattbart höga
              tal. Bakom varje siffra döljer sig en mänsklig tragedi som är
              så outhärdlig att åtminstone jag tycker att det är svårt att ta
              till sig.
            </seg>
            <seg n="56b1cba7">
              Alla som har sett filmen Lilja 4-ever och sett hur offren där
              behandlas tror jag inte kan glömma det. Nu avfärdade Thomas Bodström
              även detta och sade att sådant inte längre förekommer, utan det
              ser annorlunda ut. Jag hävdar att denna form av människohandel
              finns kvar på många håll, även om den i Sverige kanske har antagit
              andra proportioner än dem denna film visade. Därför är det en
              självklarhet att vi ska göra allt vi kan, både nationellt och
              internationellt, för att störa och stävja den här cyniska verksamheten.
            </seg>
            <seg n="15fac00a">
              Från svensk sida har både den förra regeringen och den här regeringen
              gjort en hel del. Vår sexköpslag är ett av de mest effektiva sätten
              att förhindra människohandel för sexuella ändamål det är allmänt
              erkänt för lagen är inriktad på att komma åt efterfrågan. Det
              är i längden detta som kan göra att lönsamheten och därmed också
              utbudet minskar. Varenda person som köper sex medverkar till att
              göda de ofta organiserade brottssyndikat som tjänar grova pengar
              på människohandeln. Där behövs en attitydförändring, för det är
              väldigt många som inte inser detta.
            </seg>
            <seg n="4b79f03b">
              Vi måste fortsätta att göra allt vi kan för att sprida den här
              insikten också till andra länder, och detta gör vi, tvärtemot
              vad oppositionen nu påstår. Vi hade två konferenser vid den stora
              konferensen i Bryssel som helt ägnades åt människohandel. Där
              var många hundra samlade, en blandning av förtroendevalda, ideella
              organisationer och många andra. Där antogs en deklaration, och
              som tredje eller fjärde punkt, tror jag att det var, stod just
              att vi måste komma åt efterfrågan. Det var inte enkelt att få
              igenom det. Väldigt många andra länder tycker inte så, som vi
              har hört. Men vi fick in detta i deklarationen som antogs av denna
              stora församling, och åtminstone jag ser det som ett stort framsteg.
            </seg>
            <seg n="9dff25e0">
              Nu behöver inte jag gå in på de förändringar som ska genomföras
              i lagen, för det har flera redan berättat om, men det är viktiga
              förändringar som kommer att leda till att det blir lättare att
              väcka åtal och också att få fler dömda. Det är det vi vill komma
              åt här.
            </seg>
            <seg n="d727b54c">
              Europarådets konvention, som vi nu också godkänner, tycker jag
              nästan har glömts bort i den här debatten. När vi behandlade handlingsplanen
              mot människohandel för ett par år sedan efterfrågade oppositionen
              hela tiden varför detta godkännande och erkännande av Europarådets
              konvention inte kom. Det tog lite tid; det kan jag hålla med om.
              Jag var också en av dem som ville driva på att det skulle gå fortare,
              men nu finns den där. Vi har ställt oss bakom den, och det är
              också ett stort framsteg.
            </seg>
            <seg n="e95f5ed4">
              Handlingsplanen har vi redan nämnt. Där finns många konkreta
              punkter som jag inte heller tänker gå in på nu, eftersom tiden
              är kort. Men jag kan säga att det är inte bara oppositionen och
              Thomas Bodström som talar med poliser och andra myndighetspersoner.
              Han vill ofta ge sken av att han har pratat med alla så han vet
              precis hur det ligger till, men det finns också poliser och andra
              myndighetsföreträdare som säger att det har aldrig hänt så mycket
              på så kort tid när det gäller människohandelsfrågorna, och det
              tycker jag också att vi kan få säga i den här talarstolen.
            </seg>
            <seg n="cbdccc35">
              Flera av de reservationer som behandlas är redan tillgodosedda.
              Det krävs inte längre dubbel straffbarhet för att svensk domstol
              ska kunna döma för människohandel som begåtts utomlands. Åklagarmyndigheterna
              och Rikspolisstyrelsen har fått både regeringsuppdrag och särskilda
              resurser som Ulrika Karlsson i Uppsala påpekade. Det är faktiskt
              så att vi har anslagit särskilda medel för att bekämpa människohandel.
            </seg>
            <seg n="956a1b7f">
              Kompetensen för att ta hand om offer för människohandel i skyddade
              boenden håller också på att utvecklas. Länsstyrelsen i Helsingforss
              län genomför ett regeringsuppdrag som går ut på att offer för
              människohandel som vill återvända till sitt hemland för det finns
              många som vill återvända till sitt hemland, konstigt nog, kan
              man tycka ska kunna göra det på ett tryggt sätt.
            </seg>
            <seg n="e84fb757">
              Både sexköpslagen och tillämpningen av 2005 års sexualbrottsreform
              håller på att ses över. Visst, man kan tycka att det borde gå
              fortare, men man behöver också få ett antal domslut och se hur
              praxis har blivit innan man kan genomföra förändringar. Jag tillhör
              dem som hoppas att det ska bli skärpta straff så att man också
              kan döma till fängelse för sexköp, för jag tror att det kommer
              att snabba på förändringen av attityder till det här brottet.
            </seg>
            <seg n="b96b9676">
              Sedan har vi frågan om koppleri, och det tycker jag att Johan
              Linander redde ut rätt väl. Jag hade ungefär samma inriktning:
              Om man ändrar koppleri till människohandel tror jag att man nästan
              suddar ut gränserna på ett olyckligt sätt i och med att det kan
              omfatta så många olika saker. Det kan vara mindre brott, som att
              man hyr ut en lägenhet, till väldigt omfattande brott där man
              tar kontroll över en annan person och dessutom tar alla pengar
              som den personen drar in.
            </seg>
            <seg n="fbc0ed13">
              Där tycker jag att vi ska vara lite försiktiga, men det är en
              fråga som man ändå gott kan utreda för att se om det skulle ge
              bättre möjligheter för att bli målsägande till exempel för dem
              som har blivit utsatta för det här brottet och om de också skulle
              kunna få skadestånd lättare. Jag stänger inte den dörren, men
              jag tycker ändå att vi har kommit bra långt med den lagstiftning
              vi föreslår.
            </seg>
            <seg n="28cd4c54">
              Fru talman! Sammanfattningsvis har mycket gjorts. Mer kan göras,
              men allt handlar inte om lagstiftning. Ideella organisationer
              gör redan i dag fantastiska insatser, och som enskilda kan vi
              också göra mycket. Jag tycker att vi ofta glömmer bort det. Vi
              kan anmäla sådant vi tycker verkar märkligt, till exempel att
              det är väldigt mycket spring i en lägenhet där vi bor. Man kan
              anmäla det och be att socialtjänsten eller polisen kollar upp
              om det är prostitutionsverksamhet på gång. Olika yrkesgrupper,
              till exempel taxiförare, får ofta väldigt god inblick i var bordellverksamhet
              bedrivs. Om de vore lite mer på alerten när det gäller att anmäla
              skulle vi också kunna komma lite längre.
            </seg>
            <seg n="3c3f7ebb">
              Under klimatkonferensen i Köpenhamn togs ett väldigt bra initiativ
              av en del hotellägare. Det är ett konkret exempel. De satte helt
              enkelt upp stora banderoller på sina hotell där de skrev att här
              accepterar vi inte prostitution. Det var en väldigt tydlig signal
              eftersom hotell ofta har varit platser där prostitution har kunnat
              bedrivas helt ostört. Men här markerade man att man inte ville
              ha det.
            </seg>
            <seg n="5c4fe450">
              Fler sådana initiativ tror jag är viktiga vid sidan av lagstiftningen,
              för problemet med både prostitution och människohandel är så stort
              att vi måste dela ansvaret för att komma till rätta med det. I
              dag tar vi på lagstiftningsområdet ett viktigt steg framåt.
            </seg>
            <seg n="ed4b2e21">
              (Applåder)
            </seg>
          </u>
          <note n="29c5b199">
            Överläggningen var härmed avslutad.
          </note>
          <note n="06ebb405">
            9 § Barnpornografibrottet
          </note>
          <note n="bf5b61f9">
            Föredrogs
          </note>
          <note type="speaker" n="586a6542">
            Anf. 106 PHIA ANDERSSON (s):
          </note>
          <u who="phia_andersson_6ab1a6" xml:id="i-fae8d6e90550898b-0" n="7d5bd052" next="i-1b92a65d7b624761-0">
            <seg n="0306bcbe">
              Fru talman! I detta betänkande behandlas regeringens förslag
              i proposition 2009/10:70, Barnpornografibrottet . Propositionen
              innehåller förslag som syftar till att åstadkomma en effektivare
              bekämpning av barnpornografibrott. Regeringen föreslår att en
              ny straffbar gärningsform införs som innebär att även den som
              betraktar en pornografisk bild av barn som han eller hon har berett
              sig tillgång till utan att inneha eller äga bilden ska kunna dömas
              för barnpornografibrott.
            </seg>
            <seg n="ea230e91">
              Fru talman! Barnpornografibrott är ett dokumenterat övergrepp
              på barn. På Internet sprids bilder och filmer snabbt, och nytt
              material byter dagligen ägare. Det barnpornografiska materialet
              laddas ned av vem som helst över hela världen. Allt som krävs
              är en Internetuppkoppling. Det är viktigt att inte lagstiftningen
              halkar efter på grund av denna teknikutveckling.
            </seg>
            <seg n="5382c99d">
              Den tidigare, socialdemokratiska regeringen tillsatte två utredningar
              för att se över barnpornografibrottet och människohandelslagen.
              Vi socialdemokrater tycker att det är viktigt att se vilka möjligheter
              som finns att skärpa dessa lagar och att man även ser till att
              det finns bättre möjligheter till skadestånd till barn och ungdomar
              som drabbas.
            </seg>
            <seg n="e186eac6">
              Fru talman! Vi socialdemokrater ställer oss bakom det förslag
              till ändringar i lagstiftningen om barnpornografibrott som läggs
              fram i propositionen. Däremot innehåller propositionen inga förslag
              för att förbättra möjligheterna till skadestånd för barn och ungdomar
              som blir utsatta för barnpornografibrott. Vi socialdemokrater
              reserverar oss givetvis mot detta. Enligt vår mening är detta
              en brist, och regeringen bör snarast återkomma med förslag även
              i denna del.
            </seg>
            <seg n="059cdd98">
              Vi socialdemokrater yrkar därmed bifall till reservationen angående
              skadestånd vid barnpornografibrott.
            </seg>
          </u>
          <note n="458ceb0d">
            Anf. 107 ANDREAS NORLÉN (m):
          </note>
          <note n="78ea4da1">
            Fru talman! Riksdagen behandlar alltså i dag regeringens förslag
            om skärpt lagstiftning för att bekämpa barnpornografi. Propositionen
            har beretts i konstitutionsutskottet, eftersom den innehåller
            förslag om ändringar i tryckfrihetsförordningen och yttrandefrihetsgrundlagen
            som i sin tur syftar till att möjliggöra förändringar i brottsbalken.
            KU är det utskott som bereder förslag till grundlagsändringar.
            Det är därför som den här propositionen har hanterats i KU och
            inte i justitieutskottet.
          </note>
          <u who="phia_andersson_6ab1a6" xml:id="i-1b92a65d7b624761-0" n="7d5bd052" prev="i-fae8d6e90550898b-0">
            <seg n="97c14807">
              Jag kommer i första hand att säga något om grundlagsaspekterna
              i det här ärendet, medan min partikollega Krister Hammarbergh
              ska säga något ytterligare om de straffrättsliga aspekterna.
            </seg>
            <seg n="e99f4dae">
              Framställning och befattning med barnpornografi är förfaranden
              som medför stort lidande för tusentals barn över hela världen.
              Det är angeläget att den grova brottsligheten kan bekämpas på
              ett så effektivt sätt som möjligt, och bra lagstiftning är en
              grundläggande förutsättning för att brottsbekämpningen ska nå
              resultat.
            </seg>
            <seg n="aa5164a7">
              Tryckfrihetsförordningen och yttrandefrihetsgrundlagen ger det
              grundläggande ramverket för vår tryck- och yttrandefrihet. Redan
              den 1 januari 1999 undantogs barnpornografiska bilder från TF:s
              och YGL:s tillämpningsområden. Men det framgick tydligt av förarbetena
              att det som man då avsåg att lyfta ut från grundlagarna var sådana
              bilder som omfattades av då gällande kriminalisering.
            </seg>
            <seg n="06fcd180">
              I och med att regeringen nu föreslår en utvidgad kriminalisering
              behöver bestämmelserna i TF och YGL förtydligas så att det klart
              framgår att det som nu kriminaliseras har undantagits från grundlagarnas
              tillämpningsområden. Det är framför allt två förändringar som
              gör att detta förtydligande av grundlagarna krävs: den utvidgade
              kriminaliseringen av framställande av barnpornografi och den nya
              gärningsform som i motiven beskrivs som kvalificerat tittande.
            </seg>
            <seg n="d90f770f">
              När det gäller framställande av barnpornografi, till exempel
              att fotografera ett barn i ett pornografiskt sammanhang, införs
              nu en strikt 18-årsgräns. För övriga gärningsformer, till exempel
              spridande och innehav, gäller även fortsättningsvis att en bild
              för att vara straffbar måste föreställa en person vars pubertetsutveckling
              inte är fullbordad eller en person som är under 18 år och det
              framgår av bilden eller omständigheterna kring bilden att personen
              är under 18 år. Det är med tanke på omständigheterna högst rimligt
              att den som tar en pornografisk bild har ansvaret för att förvissa
              sig om att den som fotograferas är över 18 år. Fotografen ska
              inte kunna komma undan genom att påstå att han eller hon inte
              visste hur gammal den avbildade personen var.
            </seg>
            <seg n="d6913c9b">
              När det gäller kvalificerat tittande eller, som det uttrycks
              i lagtexten, att betrakta en bild som man har berett sig tillgång
              till är syftet att straffbelägga främst betraktande av barnpornografi
              på Internet. Om man går in på en webbsida med barnpornografiskt
              material och tittar på bilderna på skärmen men inte aktivt laddar
              ned någon bild på sin hårddisk, täcks det med stor sannolikhet
              inte av dagens straffbestämmelser. Det har diskuterats om till
              exempel cashfiler som automatiskt sparas ned på hårddisken skulle
              innebära att brottsligt innehav av bilder uppkommer, men troligen
              är det inte så. Med tanke på att många konsumerar barnpornografi
              just via Internet finns det skäl att ge polisen möjlighet att
              ingripa även i de fallen.
            </seg>
            <seg n="7ff81ae3">
              De principiella problem som ett förbud mot kvalificerat tittande
              ger upphov till är att människor kan börja dra sig för att söka
              efter lagligt material på Internet, till exempel laglig vuxenpornografi,
              av rädsla för att träffa på olagligt material. Det är den avvägningen
              som KU har beaktat särskilt. Informationsfriheten, alltså rätten
              att söka efter olika slags information, är av grundläggande betydelse
              i ett fritt samhälle. Man måste därför vara försiktig med att
              stifta lagar som kan avskräcka människor från att söka efter information.
              Konstitutionsutskottet menar dock att den föreslagna lagstiftningen
              innebär en rimlig avvägning mellan intresset att bekämpa barnpornografi
              och intresset att slå vakt om informationsfriheten. Det är mycket
              viktigt att motverka barnpornografi, och risken att informationsfriheten
              naggas i kanten är trots allt begränsad. Därför menar KU att förslaget
              kan godtas.
            </seg>
            <seg n="2ca19c41">
              Det är också viktigt att framhålla att den som utan att själv
              söka efter barnpornografi av misstag kommer in på en sida där
              sådant material finns inte kan straffas. Straffbarhet förutsätter
              uppsåt att leta efter barnpornografiska bilder.
            </seg>
            <seg n="2a341e86">
              Slutligen vill jag nämna att regeringen föreslår ett uttryckligt
              undantag från det straffbara området för bilder som ungdomar under
              18 år frivilligt tar av varandra inom ramen för en relation, så
              kallade relationsbilder. Tidigare har även sådana bilder formellt
              fallit inom ramen för det straffbara området när det gäller framställande
              och innehav av barnpornografi. Men nu klargörs att sådana bilder
              i normalfallet inte är olagliga så länge de inte sprids vidare
              utanför relationen. Utskottet välkomnar den här undantagsregeln.
              Det är viktigt att lagstiftningen är kraftfull mot klandervärda
              beteenden, men det är också betydelsefullt att man inte kriminaliserar
              sådant som faktiskt inte är straffvärt.
            </seg>
            <seg n="c5d3ee47">
              Återupptagna förhandlingar
            </seg>
          </u>
          <note n="91553924">
            Med detta, fru talman, yrkar jag bifall till utskottets förslag
            till beslut.
          </note>
          <note n="7d038ad8">
            Ajournering
          </note>
          <note n="4162483b">
            Kammaren beslutade kl. 15.55 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="59386889">
            Förhandlingarna återupptogs kl. 16.00.
          </note>
          <note n="1a3b69c1">
            10 § Beslut om ärenden som slutdebatterats den 6 maj
          </note>
          <note n="f5ac2e46">
            Punkt 1
          </note>
          <note n="7b35b335">
            Punkt 2
          </note>
          <note n="be8cef08">
            11 § Beslut om ärenden som slutdebatterats vid dagens sammanträde
          </note>
          <note n="f5ac2e46">
            Punkt 1
          </note>
          <note n="61bf9f80">
            Övriga punkter
          </note>
          <note n="5e234812">
            Punkt 7
          </note>
          <note n="979fa4c1">
            Punkt 8
          </note>
          <note n="167be38d">
            Punkt 9
          </note>
          <note n="61bf9f80">
            Övriga punkter
          </note>
          <note n="f5ac2e46">
            Punkt 1
          </note>
          <note n="c2b28d4b">
            Punkt 10
          </note>
          <note n="fb0e4fa1">
            Punkt 11
          </note>
          <note n="17cf961c">
            Punkt 12
          </note>
          <note n="61bf9f80">
            Övriga punkter
          </note>
          <note n="0f9b914b">
            Meddelande om inställd votering
          </note>
          <note n="6288571d">
            Andre vice talmannen meddelade att voteringen torsdagen den 20
            maj kl. 12.00 skulle utgå.
          </note>
          <note n="a22ed996">
            Voteringen kl. 16.00 skulle äga rum enligt tidigare planering.
          </note>
          <note n="6f6e60dc">
            12 § (forts. från 9 §) Barnpornografibrottet (forts. KU34)
          </note>
          <note type="speaker" n="2c6ac277">
            Anf. 108 HELENA BARGHOLTZ (fp):
          </note>
          <u who="helena_bargholtz_d2d19e" xml:id="i-c29f75b5db188b4b-4" n="24fd7f92">
            <seg n="06e7211a">
              Fru talman! Barnpornografi är en växande industri. Enligt Rädda
              Barnens webbsida finns i Interpols databas ca 10 00020 000 barn
              som exploateras på Internet. Av dessa har bara 538 barn från 30
              länder identifierats. 75 av dem är svenska.
            </seg>
            <seg n="beb01b94">
              Vi vet vad det innebär att vara prostituerat barn. Säkert har
              många av oss läst eller hört någon läsa upp Majgull Axelssons
              bok Rosario är död och vet under vilka fruktansvärda omständigheter
              ett litet barn kan få leva och utsättas och plågas.
            </seg>
            <seg n="127e1067">
              Barnpornografi är dokumenterade sexuella övergrepp på barn. Antalet
              betalsajter med barnpornografi på Internet har exploderat de senaste
              åren. I dag finns det stora mängder professionella Internetsidor
              som säljer material via kontokort. Det är en handel som omsätter
              astronomiska belopp. Konsumenterna kommer från alla delar av samhället
              och från hela världen, från alla yrkesgrupper och från alla sociala
              grupper. Allt som krävs numera är en Internetuppkoppling.
            </seg>
            <seg n="69c2632d">
              Man har kunnat konstatera att personer som konsumerar barnpornografi
              inspireras att begå egna övergrepp. För offren utgör bilderna
              ständiga påminnelser om övergreppen. Vetskapen om att de konsumeras
              av människor i hela världen är ytterligare ett trauma för offret.
              Förutom den kränkning som övergreppet innebär är själva dokumenteringen
              av övergreppet och det faktum att bilderna kan leva ett evigt
              liv på Internet en ytterligare kränkning av barnets integritet.
              Därför måste kampen mot barnpornografi prioriteras inom EU.
            </seg>
            <seg n="256a7ac2">
              Trots att svensk och internationell polis har gjort flera stora
              brottsbekämpande insatser de senaste åren fortsätter efterfrågan
              på barnpornografi att växa. Det hänger väl ihop med att det är
              så lätt att komma åt den här typen av material.
            </seg>
            <seg n="c350ab61">
              Flera stora tillslag har genomförts efter internationella polissamarbeten.
              Operation Sleipner genomfördes år 2004. Då greps 118 svenskar.
              Europol arbetar mot barnpornografi. Bland annat ansvarar Europol
              för Analytical Work Files, som är ett polisiärt samarbete som
              framgångsrikt har medverkat till att hundratals konsumenter av
              barnpornografi har gripits.
            </seg>
            <seg n="54a45cc9">
              Det finns en klar koppling mellan barnpornografi och människohandel.
              Vi har tidigare här i dag diskuterat just människohandelsbrottet.
              För att framställa nya bilder krävs nya övergrepp. Det finns en
              ständigt ökande efterfrågan på nytt material.
            </seg>
            <seg n="1f244cd0">
              De barn som utnyttjas hämtas precis som Rosario ofta från fattiga
              och socialt utsatta miljöer. Bakom varje bild finns en tragik.
              Det kan vara fråga om barn som utsätts för incest av en närstående,
              barn som säljs av sina fattiga föräldrar till en rik turist eller
              barn som bara köps.
            </seg>
            <seg n="721cc185">
              Kopplingen mellan barnpornografi och människohandel är tydlig.
              I takt med att efterfrågan och därmed vinsterna ökar blir produktionen
              alltmer professionell och cynisk. I tillslaget Operation Koala
              2006 identifierade Europol mannen bakom en kommersiell barnpornografisk
              Internetsida. Under ett års tid såldes barnpornografi varav merparten
              producerades i mannens studio i Ukraina. Enligt Europol genererade
              verksamheten ansenliga summor från 2 500 kunder.
            </seg>
            <seg n="f3bf74f9">
              Barnpornografi är en oerhört lönsam bransch. Om vi vill bekämpa
              barnpornografin framgångsrikt måste vi göra den mindre lukrativ.
              Vid en internationell polisoperation 2004 som kallades Operation
              Falcon hittades 270 registrerade köp via kontokort, och 2 300
              personer från flera olika länder greps. Den absoluta majoriteten
              av kommersiella barnpornografiska sidor är beroende av att kunderna
              kan köpa materialet över nätet.
            </seg>
            <seg n="f355336d">
              En finanskoalition mot barnpornografi har bildats i Sverige med
              målet att blockera ekonomiska transaktioner. Gruppen består av
              Rikskriminalpolisen, banker och andra finansaktörer och Ecpat
              Sverige. Det är ett föredömligt initiativ.
            </seg>
            <seg n="9b73f4cf">
              I USA finns sedan år 2006 ett informationsnätverk som syftar
              till att förhindra betalningstransaktioner för barnpornografiskt
              material. Det här initiativet har visat sig vara effektivt. Det
              har lett till flera polisingripanden. Det finns mycket man kan
              göra.
            </seg>
            <seg n="3c4083d0">
              Fru talman! Jag vill yrka bifall till förslaget i det utskottsbetänkande
              som vi nu diskuterar.
            </seg>
            <seg n="9ca29966">
              Jag vill också säga ett par ord om Socialdemokraternas reservation.
              Den frågan tittade 2005 års barnpornografiutredning på, och enligt
              utredningen kan barn som är avbildade på en pornografisk bild
              ha rätt till skadestånd vid barnpornografibrott enligt gällande
              lagstiftning. Det finns alltså möjligheter redan i dag. Därför
              ställer sig utskottet bakom den här bedömningen och avstyrker
              motionsyrkandet, och det gör jag också.
            </seg>
          </u>
          <note type="speaker" n="e0316c53">
            Anf. 109 INGVAR SVENSSON (kd):
          </note>
          <u who="ingvar_svensson_8d7de2" xml:id="i-11ee1843cee20ef5-0" n="08d136b4">
            <seg n="1e3c086b">
              Fru talman! En vacker lördag i maj 1994 steg jag in på Thage
              G Petersons ämbetsrum här i riksdagen. Thage var då ordförande
              i konstitutionsutskottet. När jag gick ut därifrån hade vi träffat
              en överenskommelse om en förändring av barnpornografibrottet.
            </seg>
            <seg n="564fad26">
              Fru talman! Bakgrunden var att det under våren 1994 hade uppstått
              en mediestorm kring barnpornografin. Utskottet avvaktade först
              en proposition från regeringen, men den kom aldrig eftersom det
              rådde oenighet inom den dåvarande fyrpartiregeringen. När det
              stod klart prövade vi frågan om en dispens från niomånadersregeln
              för ett utskottsinitiativ, men vi erhöll inte nödvändig majoritet
              eftersom två partier motsatte sig det. Det är krav på hög majoritet
              för att man ska kunna genomföra en sådan dispens i konstitutionsutskottet.
            </seg>
            <seg n="de8ab33a">
              I den överenskommelse som Thage G Peterson och jag slöt denna
              lördag ingick att vi skulle lägga fram ett grundlagsförslag som
              skulle vara vilande till 1998. Huvudpunkten var en kriminalisering
              av innehav av barnpornografi, men även andra punkter ingick. Överenskommelsen
              väckte visst uppseende eftersom det var ett regeringsparti som
              ingick en överenskommelse med ett oppositionsparti. I utskottsbehandlingen
              slöt ytterligare två partier upp bakom överenskommelsen, nämligen
              Centerpartiet och Vänsterpartiet.
            </seg>
            <seg n="da3b7d1e">
              Syftet med det vilande förslaget till innehavskriminalisering
              var att varje annan regering skulle tvingas att ta tag i frågan,
              annars skulle vårt förslag träda i kraft den 1 januari 1999. Vi
              var mycket väl medvetna om att det fanns lagtekniska brister i
              förslaget, men vi ansåg det ändå nödvändigt att ta det här initiativet.
            </seg>
            <seg n="f54c1ed0">
              Fru talman! Sedan hamnade frågan i en särskild utredning, Barnpornografiutredningen,
              där jag själv råkade bli ledamot av någon underlig anledning.
              Det var en sällsam upplevelse. Jag är nu inne på min tionde utredning,
              men jag har aldrig upplevt något som påminner om Barnpornografiutredningen.
              Huvudlinjen i utredningens arbete gick ut på att bagatellisera
              frågan samt att kritisera det vilande förslaget. För min personliga
              del var det dock mycket nyttigt. Jag tvingades att ta till mig
              stora delar av vad tryckfrihetsförordningen och yttrandefrihetsgrundlagen
              stod för.
            </seg>
            <seg n="af4fdfe9">
              I slutändan lämnade utredningsmajoriteten ett harmlöst förslag.
              Två socialdemokrater av fyra reserverade sig mot majoriteten och
              för innehavskriminalisering. Jag hade också en egen relativt lång
              reservation. Åsiktsskillnaderna var med andra ord stora. Fem och
              ett halvt parti var emot innehavskriminalisering. Utvecklingen
              har verkligen visat att problemet inte är bagatellartat.
            </seg>
            <seg n="256c02cb">
              Fru talman! Den dåvarande regeringen gick på reservanternas linje,
              och vi fick ett principgenombrott vad gäller innehavskriminalisering
              från den 1 januari 1999. Vi kristdemokrater välkomnade propositionen,
              och den fick så småningom en bred majoritet bakom sig även om
              det fortfarande förelåg motsättningar.
            </seg>
            <seg n="2aa806ff">
              När vi nu genom detta betänkande fortsätter bekämpningen av barnpornografin
              kan man med den historiska bakgrunden som relief glädjande konstatera
              att vi i KU nu har lagt fram ett enigt betänkande i frågan så
              när som när det gäller frågan om skadestånd.
            </seg>
            <seg n="4c640504">
              Fru talman! I grunden handlar denna fråga om människans rätt
              till värdighet. En barnpornografisk bild är utöver själva övergreppet
              en fortgående kränkning av barn så länge den finns. Därför måste
              vi fortsätta kampen mot denna företeelse.
            </seg>
          </u>
          <note type="speaker" n="573e7e9b">
            Anf. 110 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-128f952c47e75bac-3" n="608610d9">
            <seg n="7cde79ea">
              Fru talman! Som har nämnts tidigare, bland annat av Andreas Norlén,
              innehåller det här betänkandet och den här propositionen huvudsakligen
              förändringar i brottsbalken. Det är någonting som justitieutskottet
              normalt sett skulle behandla, men på grund av att det ligger grundlagsändringar
              här har konstitutionsutskottet behandlat detta.
            </seg>
            <seg n="1bd3d1ca">
              Övergrepp mot barn tillhör de värre övergreppen som finns. Justitieutskottet
              har tidigare i dag behandlat ett betänkande som handlar om skärpta
              straff för våldsbrott över huvud taget. Brott och övergrepp mot
              barn tillhör definitivt de värre brotten. Det är också någonting
              som domstolarna nu ska behandla och beakta i större utsträckning
              när man fattar beslut och när man fäller domar. Sexuella övergrepp
              mot barn är särskilt kränkande.
            </seg>
            <seg n="25eb192c">
              Barnpornografi är inget nytt fenomen. Det har funnits länge,
              men utvecklingen av barnpornografin har exploderat under de senaste
              åren på grund av det som många tycker är en välsignelse, nämligen
              teknikens och Internets möjligheter. Men som all annan teknik
              är den neutral. Både den som vill gott och den som vill ont kan
              utnyttja den nya tekniken. För den som är pedofil har den inneburit
              en hel del.
            </seg>
            <seg n="0524bdf2">
              Pedofili är normalt sett väldigt skambelagt ute i samhället.
              Det finns knappast någon som vill tala om vilken typ av läggning
              man har. Det som har hänt på Internet är att de som tidigare kände
              den här skammen nu plötsligt hittar många likasinnade. Det finns
              både i organiserad och i oorganiserad form, och det finns som
              strikt kommersiellt organiserad brottslighet där man tjänar pengar
              på det. Det innebär att många av de människor som har den här
              läggningen känner att de vågar gå över nästa tröskel och nästa
              tröskel i och med att de hittar andra.
            </seg>
            <seg n="a96d4206">
              Det har tittats en hel del på de människor som har den här läggningen
              och vad som kännetecknar dem. En av de saker som man ofta hittar
              är att det finns ett samlarbeteende. Man samlar. Man ska ha så
              mycket som möjligt. Det gör att det här sprids ytterligare. På
              nätet upptäcker de här pedofilerna att för att få mer måste de
              ha någonting att dela med sig av. Det skapar ny brottslighet.
              För att få någonting nytt triggas de många gånger att själva begå
              ett sexuellt övergrepp mot ett barn, och så produceras nya bilder.
              I det ligger också det bytesbeteende som finns hos pedofiler.
              Det gör att allt fler går över trösklar eller murar och grundlägger
              ett beteende som de flesta av oss anser vara helt förkastligt.
              Det har blivit ett stort problem. Det var ett problem tidigare
              också, men det växer.
            </seg>
            <seg n="f361a427">
              Den här lagstiftningen görs nu tydligare, precis som har sagts
              här. Det finns dels utvärderingar av rent praktiska hinder, dels
              den strikta 18-årsgränsen nedåt. Det har funnits problem när det
              har gällt att fälla någon som har tagit bilder. Man har helt enkelt
              försökt att svära sig fri genom att säga att man trodde att den
              här personen var betydligt äldre än så. Det handlar i regel om
              flickor, men pojkar är naturligtvis också drabbade. Nu blir den
              regeln strikt, och precis som Andreas Norlén sade vore det konstigt
              om inte den som vill ta en pornografisk bild av en som är väldigt
              ung inte själv ska ha kravet på sig att försäkra om att den här
              personen är 18 år. Det är en sund och bra förändring av lagstiftningen.
            </seg>
            <seg n="85161439">
              Helena Bargholtz nämnde Interpols arbete med databasen. Det är
              ett väldigt viktigt arbete. Precis som Helena Bargholtz också
              nämnde är den största delen av de identifierade barnen från länder
              som Norge, Sverige, USA, Kanada och i viss mån Tyskland. Det beror
              inte på att vi har fler pedofiler i de här länderna, utan detta
              är de länder som polisiärt har börjat arbeta med detta.
            </seg>
            <seg n="0a4160f3">
              Den här databasen är för övrigt utvecklad av en svensk, Anders
              Persson. Det är en duktig polis som började arbetet på Rikskriminalen
              och som nu ansvarar för arbetet på Interpol.
            </seg>
            <seg n="ed16d73c">
              Jag har träffat en del av hans kolleger i Ukraina, och anledningen
              till att jag har velat diskutera med hans kolleger i Ukraina är
              just att det är ett av de länder som har stora problem med att
              många av barnen utsätts för övergrepp.
            </seg>
            <seg n="3bbc624b">
              Nu kanske man ska nämna vilka några av dessa länder är. Det tycker
              jag gott att man kan göra. Ukraina, Ryssland, Vitryssland och
              Moldavien är en stor del av källänderna i dag när det gäller barnpornografi
              på nätet. Jag tror att man arbetar väldigt mycket med det här,
              men det är viktigt att vi försöker föra en dialog om att ha ett
              mer intensivt polisiärt samarbete också utanför den här lagstiftningen
              för att vi ska komma åt problemen. Delvis löser vi det genom att
              vi tar bort den dubbla straffbarheten, för det är ytterligare
              ett problem när det gäller Internet och spridningen då det är
              lätt att flytta en server till ett land där verksamheten inte
              är straffbar. Det löser vi delvis med den dubbla straffbarheten.
            </seg>
            <seg n="02eb0e3f">
              Men för att vi ska komma åt detta krävs att vi har ett fortsatt
              intensivt arbete, bland annat inom Interpol och Europol och att
              detta finns med när vi diskuterar inte minst visumliberalisering
              för de här länderna för det är en förutsättning för att vi lättare
              ska kunna öppna gränserna att vi kommer åt en hel del av barnpornografiproblemen,
              problemen kring trafficking och annat. Det här är en del av komplexet.
            </seg>
            <seg n="e7067236">
              Man jobbar i en del av de här länderna med att komma åt enstaka
              pedofiler, men en stor del av problemen är att de kommersiella
              intressena går fria. Det har naturligtvis en hel del att göra
              med strukturen i de här länderna och med den korruption som finns.
            </seg>
            <seg n="23f8f720">
              Jag tycker att det är viktigt, förutom att vi antar den här lagstiftningen
              i dag, att vi fortsätter det polisiära samarbetet men också att
              vi fortsätter att jobba med stödinsatser för att kunna bygga upp
              strukturer i de här länderna för att komma åt problemen på plats.
              Även om det inte är våra barn som drabbas är det ändå barn som
              drabbas. Onekligen är det dessutom på det sättet att en hel del
              av konsumenterna finns att hitta även här i Sverige. Därför är
              också den nya regeln när det gäller kvalificerat tittande ganska
              viktig, för det är en del i en möjlighet att kunna fälla någon
              som ingår och startar ett arbete med det samlarbeteende och det
              bytesbeteende som en pedofil har.
            </seg>
            <seg n="eba27973">
              Det här tror jag är en lagstiftning som definitivt kan ha en
              dämpande verkan på en utökad brottslighet och kan stoppa ett beteende
              som sedan leder vidare till en ökad brottslighet och som i slutändan
              många gånger leder till ett övergrepp för att man måste ha någonting
              annat att arbeta med.
            </seg>
            <seg n="0ff242ec">
              Det här har varit en viktig fråga för riksdagens tvärpolitiska
              barngrupp. Jag tror inte att problemet är löst med det här, och
              jag tror att vi tyvärr under många år framöver kommer att vara
              tvungna att titta på den lagstiftning som finns när det gäller
              ny teknik, därför att nya problem hela tiden kommer att uppstå.
              Men det är en oerhört viktig fråga, och det är dags och tid att
              bromsa nu. Den här propositionen känns som ett steg i rätt riktning,
              men jag tror att vi så småningom kommer att vara tvungna att gå
              vidare.
            </seg>
          </u>
          <note type="speaker" n="5eb2e515">
            Anf. 111 JOHAN LINANDER (c):
          </note>
          <u who="johan_linander_3c84a6" xml:id="i-1335abeec71258c1-5" n="f4e8ed51">
            <seg n="d0b5fcee">
              Fru talman! Jag måste börja med att säga att den lagstiftning
              som vi har i dag och som vi nu tänker förändra ger en möjlighet
              att skildra barn pornografiskt. Den ger den möjligheten bara barnet
              är fullt pubertetsutvecklat och den som skildrar övergreppet ser
              till att inte veta hur gammalt barnet är. Jag tycker att detta
              utgår från en mycket märklig syn på barn. Skulle en fullt pubertetsutvecklad
              15-åring vara mindre skyddsvärd än en inte fullt pubertetsutvecklad
              15-åring? Så är faktiskt den nuvarande lagstiftningen uppbyggd.
              Det är konstigt att den kroppsliga utvecklingen skulle göra barnet
              mindre skyddsvärt mot det övergrepp som det innebär att bli skildrad
              i en pornografisk bild.
            </seg>
            <seg n="ddd0c012">
              Det är ganska logiskt, tycker jag, att den som gör pornografiska
              skildringar inte ska kunna hävda att han inte visste att personen
              som skildrades var under 18 år. Den som vill göra den här typen
              av pornografiska skildringar får väl helt enkelt se till att ta
              reda på hur gammal personen är, att han eller hon är över 18 år.
              Det är något som vi i Centerpartiet har argumenterat för i många
              år, och därför känns det extra skönt nu att vi faktiskt ändrar
              lagen på det här sättet.
            </seg>
            <seg n="e80a0052">
              Den andra viktiga förändringen som finns i propositionen och
              som jag vill lyfta upp är att den som köper sig tillgång till
              barnpornografi utan att själv lagra bilderna också ska kunna dömas
              för barnpornografibrott. Den tekniska utvecklingen har gjort att
              den som så vill kan ha fri tillgång till skildringar av den här
              typen av övergrepp på barn utan att egentligen själv inneha bilderna.
              Den här lagändringen gör alltså att även den här möjligheten att
              köpa sig tillgång till skildringar av övergrepp på barn kriminaliseras.
            </seg>
            <seg n="956dd885">
              Vi får inte glömma bort, och det är grunden i hela den här lagstiftningen,
              att efterfrågan på barnpornografi är grunden för övergreppen på
              barn. Den svenske man eller kvinna, men det är väl oftast män
              som betalar för att titta på sexuella övergrepp på barn finansierar
              nya övergrepp på barn. Det här sker, precis som Krister Hammarbergh
              sade, till största delen i andra länder, men det sker även i Sverige
              tyvärr, och vi måste göra allt vi kan för att minska efterfrågan
              på att konsumera skildringar av övergrepp på barn. Detta är ett
              steg på vägen. Det innebär så klart inte att de här övergreppen
              kommer att sluta, tyvärr inte. Övergreppen kommer att fortsätta.
              Så länge det finns en efterfrågan på att betrakta sexuella övergrepp
              på barn kommer det att fortgå. Så är det tyvärr. Efterfrågan kommer
              att styra utbudet.
            </seg>
            <seg n="d822cf3a">
              Vi tar ett litet steg i rätt riktning med den här lagstiftningen.
              Vi kanske borde ha gjort det ännu tidigare, men nu får vi den
              på plats, och det känns väldigt bra.
            </seg>
          </u>
          <note n="29c5b199">
            Överläggningen var härmed avslutad.
          </note>
          <note n="f4c50364">
            13 § Bordläggning
          </note>
          <note n="799c5fc7">
            Anmäldes och bordlades
          </note>
          <note n="a5e133f8">
            14 § Anmälan om interpellationer
          </note>
          <note n="bab545e1">
            Anmäldes att följande interpellationer framställts
          </note>
          <note n="f8fdc045">
            den 19 maj
          </note>
          <note n="747f56e0">
            Monica Green
          </note>
          <note n="988d2208">
            Raimo Pärssinen
          </note>
          <note n="d59bbb8f">
            Per Svedberg
          </note>
          <note n="9b9a55e8">
            Peter Hultqvist
          </note>
          <note n="9b9a55e8">
            Peter Hultqvist
          </note>
          <note n="747f56e0">
            Monica Green
          </note>
          <note n="86529c4b">
            Interpellationerna redovisas i bilaga som fogats till riksdagens
            snabbprotokoll tisdagen den 25 maj.
          </note>
          <note n="cb55cc5b">
            15 § Anmälan om frågor för skriftliga svar
          </note>
          <note n="69575116">
            Anmäldes att följande frågor för skriftliga svar framställts
          </note>
          <note n="f8fdc045">
            den 19 maj
          </note>
          <note n="6d60042b">
            Elina Linna
          </note>
          <note n="6d60042b">
            Elina Linna
          </note>
          <note n="309bc41f">
            Marie Engström
          </note>
          <note n="309bc41f">
            Marie Engström
          </note>
          <note n="9b9a55e8">
            Peter Hultqvist
          </note>
          <note n="996e8320">
            Ameer Sachet
          </note>
          <note n="67fbcf2e">
            Frågorna redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note n="0650195c">
            16 § Anmälan om skriftliga svar på frågor
          </note>
          <note n="4c9dde28">
            Anmäldes att skriftliga svar på följande frågor inkommit
          </note>
          <note n="f8fdc045">
            den 19 maj
          </note>
          <note n="3320a8d2">
            Birgitta Eriksson
          </note>
          <note n="988d2208">
            Raimo Pärssinen
          </note>
          <note n="ba11c5e0">
            Svaren redovisas i bilaga som fogats till riksdagens snabbprotokoll
            tisdagen den 25 maj.
          </note>
          <note n="7bd117f8">
            17 § Kammaren åtskildes kl. 16.37.
          </note>
          <note n="8cbcebd5">
            Förhandlingarna leddes
          </note>
          <note n="e923c36a">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
