<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--140</head>
          <docDate when="2009-06-18">2009-06-18</docDate>
        </div>
      </front>
      <body>
        <div>
          <note n="8e99bc88">
            ﻿
          </note>
          <note n="34b9abd6">
            Riksdagens protokoll
          </note>
          <note n="645d0b29">
            2009/10:140
          </note>
          <note type="date" n="067c90ca">
            Fredagen den 18 juni
          </note>
          <note n="912ed2cd">
            Kl. 09:00 - 11:39
          </note>
          <note n="25d2cf4f">
            1 § Svar på interpellation 2009/10:439 om prioritering av brott
            mot arbetsmiljölagen
          </note>
          <note type="speaker" n="f0b8c468">
            Anf. 1 Justitieminister BEATRICE ASK (m):
          </note>
          <u who="beatrice_ask_minister_2006" xml:id="i-d2e36a0a959be3dc-0" n="c734109c">
            <seg n="fb66ca2e">
              Herr talman! Eva-Lena Jansson har frågat om jag avser att vidta
              åtgärder för att ge polis och åklagare nödvändiga resurser för
              att utreda misstänkta arbetsmiljöbrott inom rimlig tid. Hon undrar
              också om jag är beredd att ta initiativ till att förlänga preskriptionstiden
              för arbetsmiljöbrott.
            </seg>
            <seg n="9162af80">
              Eva-Lena Jansson ställer frågan mot bakgrund av ett enskilt fall
              där hon menar att ett grovt brott mot arbetsmiljölagen inte har
              fått någon rättslig prövning. Jag instämmer inte i beskrivningen
              av det aktuella rättsfallet, då frågan har prövats rättsligt.
              Oavsett det enskilda ärendet, som det inte är min sak att diskutera,
              är det dock av största vikt att vi får en bättre brottsutredande
              verksamhet så att fler brott klaras upp.
            </seg>
            <seg n="6fad2d2a">
              Ärendetillströmningen i rättskedjan har de senaste åren varit
              stor och förväntas fortsätta att öka. För att myndigheterna ska
              kunna leva upp till kraven på en snabb och effektiv handläggning
              har regeringen dels tillfört rättsväsendets myndigheter betydande
              resurstillskott, dels sett över effektiviteten inom hela rättsväsendet.
            </seg>
            <seg n="3c063878">
              Riksdag och regering har under mandatperioden tillfört Polisen
              och Åklagarmyndigheten sammanlagt 2,6 miljarder kronor i varaktig
              anslagsökning. Därutöver har myndigheterna tillförts över 1 miljard
              kronor i engångsvisa medel. Ett av syftena med satsningen har
              varit att öka antalet poliser. Målet om 20 000 poliser under mandatperioden
              är nu uppnått. Det är regeringens ambition att de ökade anslagen
              ska leda till en förbättrad verksamhet när det gäller utredning
              och lagföring av brott, däribland arbetsmiljöbrott.
            </seg>
            <seg n="714b0546">
              Regeringen har ställt krav på polisen och Åklagarmyndigheten
              att handläggningstiderna ska kortas och utredningsresultatet förbättras.
              För att förbättra hanteringen av arbetsmiljöbrott inrättade Åklagarmyndigheten
              förra året en särskild riksenhet för miljö- och arbetsmiljömål.
              Myndigheterna har också höjt kompetensen genom en ny utbildning
              för de poliser, åklagare och arbetsmiljöinspektörer som arbetar
              med att utreda misstänkta arbetsmiljöbrott.
            </seg>
            <seg n="3e8c036a">
              Reglerna om preskription motiveras framför allt av rättspolitiska,
              humanitära och praktiska skäl. Utgångspunkten är att preskriptionstidens
              längd ska stå i relation till brottets svårhet. Det system för
              preskriptionstider som i dag gäller för bland annat arbetsmiljöbrott
              bedömer jag är väl avvägt. Jag har således inte för avsikt att
              ta några initiativ i syfte att förändra preskriptionstiden för
              arbetsmiljöbrott.
            </seg>
          </u>
          <note type="speaker" n="48ca3de6">
            Anf. 2 EVA-LENA JANSSON (s):
          </note>
          <u who="eva-lena_jansson_29fd87" xml:id="i-c4427f1d110f0379-0" n="5ebd2784">
            <seg n="974b0322">
              Herr talman! Tack, Beatrice Ask, för svaret! Jag vill börja med
              att korrigera justitieministern som citerade en del ur min interpellation.
              Det är rätt att jag har skrivit att ett grovt brott mot arbetsmiljölagen
              inte fått någon rättslig prövning. Det hade det inte fått, och
              det nämner jag, från början. Nu har det brott som jag tar upp
              fått en rättslig prövning, det vill säga att man har lagt ned
              utredningen eftersom utredningen inte blev klar innan preskriptionstiden
              gick ut.
            </seg>
            <seg n="1021b6f7">
              Fallet handlar alltså om ett hotellbygge i Örebro, där det våren
              2008 konstaterades att det hade begåtts brott mot arbetsmiljölagen.
              Byggnadsarbetare hade utsatts för allvarlig asbestexponering.
              Det ledde till en polisanmälan från Svenska byggnadsarbetareförbundet.
              Arbetsmiljöverket beslutade om ett vite om 50 000 kronor för arbetsgivaren.
            </seg>
            <seg n="af43cb3f">
              Det gjordes en polisanmälan om framkallande av fara samt grov
              fara för framtida allvarlig sjukdom. Det här är ett mycket allvarligt
              brott. Då blir det märkligt att frågan inte utreds.
            </seg>
            <seg n="cff3d713">
              Jag tog upp frågan vid två interpellationstillfällen. Den 18
              november hade det gått nio månader sedan arbetet stoppades och
              polisanmälan hade gjorts. Uppenbarligen fanns det inte resurser
              hos polisen i Örebro för att göra en ordentlig utredning. Det
              är därför jag ställt frågorna kring detta.
            </seg>
            <seg n="58bbef45">
              Det pågår tyvärr en försinkning av arbetsmiljöarbetet i Sverige.
              Vi vet att det begås många allvarliga brott.
            </seg>
            <seg n="b2ae7af5">
              I Vallåkra blev en man påkörd av en truck för fyra år sedan.
              Polisen kom till arbetsplatsen ett år efter det att olyckan hade
              skett. Hade han blivit påkörd utanför grindarna för företaget
              hade naturligtvis polisen varit där omedelbart.
            </seg>
            <seg n="8e68c2a1">
              Sådant här kan hända när det gäller arbetsmiljöbrott, vilket
              jag tycker är ytterst allvarligt. Därför har jag ställt frågan
              om justitieministern är beredd att vidta åtgärder för att polis
              och åklagare ska få nödvändiga resurser för att klara av att hantera
              utredningar och ärenden gällande arbetsmiljöbrott inom rimliga
              tidsgränser. Man har uppenbarligen inte tillräckliga resurser
              om man inte klarar av att utreda ett brott på två år.
            </seg>
            <seg n="a58c13c5">
              Byggnads bedömde det här som ett av de allvarligare brotten det
              var ju fråga om asbest. Det var därför jag frågade om att förlänga
              preskriptionstiden.
            </seg>
            <seg n="82ad6047">
              Att döma av det svar jag fått verkar åtminstone justitieministern
              nöjd med det arbete polis och åklagare gör när det gäller arbetsmiljöbrott.
              Jag är i alla fall inte nöjd.
            </seg>
            <seg n="a7a09cfc">
              Därför är min fråga till Beatrice Ask: Är du utifrån det du har
              sett nöjd med det som sker när det gäller brott mot arbetsmiljön?
              Tycker du att arbetsgivarna uppmärksammas när brott begås såsom
              de borde uppmärksammas från polis och åklagare? Tycker justitieministern
              att de utredningar som görs är bra ur rättssynpunkt?
            </seg>
            <seg n="79dfc99f">
              Herr talman! Jag hoppas att jag får svar från justitieministern
              på de här frågorna.
            </seg>
          </u>
          <note type="speaker" n="683b2943">
            Anf. 3 Justitieminister BEATRICE ASK (m):
          </note>
          <u who="beatrice_ask_minister_2006" xml:id="i-a5a119e7d3b823d0-0" n="c734109c" next="i-9f0411890ac6870b-0">
            <seg n="70fa7a96">
              Herr talman! Nöjd ska man aldrig vara. Däremot konstaterar jag
              att en förbättrad utbildning och den nya riksenheten för den här
              typen av ärenden har inneburit att antalet lagföringar har fördubblats
              i arbetsmiljömål. Det tycker jag är bra. Mellan 2008 och 2009
              fördubblades lagföringen, och det är helt nödvändigt.
            </seg>
            <seg n="583ea911">
              När det gäller det ärende som diskuteras beskriver jag lite grann
              hur det går till. Min beskrivning är korrekt. Det har skett en
              rättslig prövning. Det var två anmälningar om brott som kom in
              beträffande samma gärning. Den ena anmälan skrevs av. Arbetsmiljöverket
              anmälde brott mot arbetsmiljölagen, och fackförbundet Byggnads
              anmälde brott i form av framkallande av fara för annan.
            </seg>
            <seg n="07e57af3">
              Polis och åklagare utredde ärendet. I utredningen konstaterades
              att företaget hade brutit mot Arbetsmiljöverkets föreskrifter
              om asbest. Därmed förelåg brott mot arbetsmiljölagen. Åklagaren
              bedömde däremot inte att någon i företaget hade gjort sig skyldig
              till framkallande av fara för någon annan. Det här är en prövning.
            </seg>
            <seg n="64153050">
              Parallellt med utredningen pågick ett ärende hos dåvarande länsrätt
              i Örebro om sanktionsavgift mot företaget beträffande ett annat
              brott mot Arbetsmiljöverkets föreskrifter. Länsrätten kom fram
              till att sanktionsavgift skulle utdömas.
            </seg>
          </u>
          <note n="0fc396c2">
            Åklagaren, som hade inväntat länsrättens beslut, gjorde då bedömningen
            att det skulle innebära dubbelbestraffning att även bötesfälla
            arbetsgivaren, nu för den senare gärningen. Av det skälet beslutar
            man om åtalsunderlåtelse enligt bestämmelserna i 20 kap. 7 § punkt
            1 i rättegångsbalken.
          </note>
          <u who="beatrice_ask_minister_2006" xml:id="i-9f0411890ac6870b-0" n="c734109c" prev="i-a5a119e7d3b823d0-0">
            <seg n="408aabea">
              Åklagarens beslut att inte väcka åtal resulterade i att Byggnads
              begärde en överprövning av beslutet. Det var överprövningen som
              inte fullföljdes eftersom preskriptionstiden två år som gäller
              för brott mot arbetsmiljölagen hade löpt ut.
            </seg>
            <seg n="d2a2c798">
              Den här frågan har alltså prövats.
            </seg>
            <seg n="ed65cbf9">
              Jag tycker att det är viktigt att vi får den här typen av ärenden
              prövade. Det är därför som man har genomfört en ganska omfattande
              utbildning av personal i rättsväsendet och säkrat en riksenhet
              för miljö- och arbetsmiljömål hos Riksåklagaren, en nationell
              operativ enhet med kompetens som är särskilt inriktad på detta.
              Det har snabbt lett till en fördubbling av antalet lagföringar.
            </seg>
            <seg n="6c107de1">
              Jag är inte nöjd med det, jag är inte nöjd förrän vi hanterar
              varje ärende. Men jag konstaterar att mer har blivit gjort på
              det här området än tidigare, och det är absolut nödvändigt.
            </seg>
            <seg n="0340f151">
              Jag kräver att med de stora resursökningar som vi har gjort till
              polis, åklagare och andra ska vi också få mer resultat i rättsväsendet,
              och det här är ett sådant resultat.
            </seg>
            <seg n="cfb36985">
              Jag kommer noga att följa de här ärendena och hur specialistenheten
              arbetar med frågorna, därför att det är viktigt att man följer
              reglerna i arbetsmiljölagen. Sedan är de här brotten, precis som
              en del andra, ofta svårutredda, men det är inte så att man kan
              säga att det inte finns resurser.
            </seg>
            <seg n="49d347a4">
              Vad gäller polisen i Örebro har också de under de här åren fått
              rätt ansenliga resursökningar. Jag vet att det inte räcker till
              allting överallt. Men vi kan inte, när vi har tillfört polisen
              mer resurser än någonsin, nöja oss med att säga att resurserna
              inte räcker. De ska användas effektivt. Därför tror jag att den
              utbildning som nu genomförs av poliser, åklagare och inspektörer
              är viktig. Det är viktigt att man faktiskt känner att man kan
              de här ärendena, så att inte det faktum att man inte kan dem är
              skälet till att man lägger dem åt sidan.
            </seg>
          </u>
          <note type="speaker" n="6e7a4f33">
            Anf. 4 EVA-LENA JANSSON (s):
          </note>
          <u who="eva-lena_jansson_29fd87" xml:id="i-c4427f1d110f0379-1" n="5ebd2784">
            <seg n="8d86088a">
              Herr talman! Det känns bra att få ett svar från justitieministern
              som visar att man prioriterar just arbetsmiljöbrott, för min upplevelse
              under de senaste två åren är att man inte har prioriterat dem
              eftersom det tog så lång tid för de här frågorna att utredas.
              Jag pekade också på att man kan utreda en olycka utanför till
              exempel en arbetsplats på en gång, medan det kan ta väldigt lång
              tid att utreda en olycka som sker inne på en arbetsplats.
            </seg>
            <seg n="a4786cb8">
              Just när det gäller det fall som jag nu pekade på försökte jag
              vara tydlig med att det inte hade prövats rättsligt när jag tog
              upp det tidigare, men fallet lades ned. Det kändes som en dubbelbestraffning.
              Har man begått två olika typer av brott är det väl, tycker jag,
              en solklar anledning att bli dömd för båda brotten. Det brukar
              ju ske så vid alla andra brott. Har man begått till exempel misshandel
              och även rån gissar jag att man döms för båda brotten, så det
              är konstigt att det inte skedde i det här fallet.
            </seg>
            <seg n="bc5429c7">
              När det gäller preskriptionstiden skriver justitieministern att
              hon inte har för avsikt att ta några initiativ för att förändra
              preskriptionstiden för arbetsmiljöbrott. Jag tycker i alla fall
              att hon borde överväga det, därför att vi kommer att se effekterna
              av brott mot arbetsmiljölagar på dem som har skadats, men kanske
              inte på en gång om man har utsatts för just asbestexponering.
            </seg>
            <seg n="9ac9db28">
              Många av arbetarna som fanns på arbetsplatsen är inte medborgare
              i Sverige, utan de kom från Polen, Slovenien och andra länder.
              Möjligheten för dem att få sin sak prövad blir mycket svårare
              eftersom de inte fick den tidigt prövad och de redan har lämnat
              landet. Därav min fråga om att förlänga preskriptionstiden.
            </seg>
            <seg n="382a22b0">
              Herr talman! Jag skulle vilja höra om justitieministern inser
              problemet med att arbetsmiljöbrott kan visa sig få effekter lång
              tid efter att brottet begicks och att det därmed skulle finnas
              ett behov av att förlänga preskriptionstiden.
            </seg>
          </u>
          <note type="speaker" n="85d638f4">
            Anf. 5 Justitieminister BEATRICE ASK (m):
          </note>
          <u who="beatrice_ask_minister_2006" xml:id="i-d2e36a0a959be3dc-1" n="c734109c">
            <seg n="ab326434">
              Herr talman! Först ska jag reda ut det här med väntetiden. Vi
              ska korta handläggningstiderna.
            </seg>
            <seg n="9ddee3ad">
              I det här fallet var det två ärenden som anmäldes och ett ärende
              som prövades. Det pågick parallella prövningar. Då är det ofta
              så att man inväntar till exempel dåvarande länsrättens beslut
              innan man går vidare, och det komplicerar det hela. Men det är
              rimligt att man gör på det sättet. Frågan har alltså hanterats
              helt riktigt.
            </seg>
            <seg n="18ccda7c">
              När det gäller preskriptionstiden är det nog inte jag som behöver
              förstå så mycket mer än riksdagen, som har varit väldigt klok
              här. För den här typen av brott är det skilda straffskalor för
              arbetsmiljöbrott, som innebär att preskriptionstiderna varierar.
              Preskriptionstiden är 2 år när det gäller ringa vållande till
              annans död och vållande till kroppsskada, 5 år när det gäller
              vållande till annans död, normalgraden, 10 år för grovt vållande
              till annans död och för brott som kan vålla kroppsskada eller
              sjukdom.
            </seg>
            <seg n="8b6214e5">
              Det speglar att riksdagen, när vi beslutade om de här reglerna,
              ändå hade insikten om exempelvis asbestskador. Det är ju sådant
              som inte dyker upp dag ett. Det är skillnad på att ramla ned från
              ett tak och att dra i sig något som inte är nyttigt för kroppen.
              De här aspekterna ligger till grund för de regler som gäller.
              Jag tycker att det är klokt, för det kan verkligen ta tid innan
              man ser effekterna.
            </seg>
            <seg n="4e324ab9">
              Jag har inte för avsikt att ändra preskriptionstiderna nu. Vi
              gjorde ju alldeles nyligen en genomlysning av dem och bestämde
              oss för att ta bort preskriptionstiderna för bland annat mord,
              vilket var rimligt. Men i det här fallet tycker jag att det är
              en ganska väl avvägd tid.
            </seg>
            <seg n="c502d908">
              Det är snarare så att vi måste se till att brotten verkligen
              utreds och lagförs i rätt tid. Där sätter regeringen väldigt mycket
              press och har gjort så sedan november förra året, då vi gav bland
              annat Rikspolisstyrelsen ganska tydliga uppdrag. Polisen ska se
              till att vi får en bättre utvärdering, och Rikspolisstyrelsen
              ska användas mer för att styra centralt. Det får inte variera
              hur aktiv man är här mellan olika delar av polisen. Jag tror att
              riksenheten inom åklagarväsendet, som är placerad i Malmö, kan
              vara en riktgivare som kan samla in kompetens och utveckla metodik,
              så att vi får snabbare och bättre lagföring av den här typen av
              väldigt allvarliga brott, för att man ska känna trygghet i sitt
              arbete tycker jag är väldigt viktigt.
            </seg>
            <seg n="531dacad">
              Låt mig bara säga att jag har varit väldigt berörd av artiklarna
              om vuxenmobbning på arbetsplatserna. Det är väldigt sällan som
              vi lyfter fram det. Men det är ju inte bara fysiska skador man
              kan råka ut för i arbetslivet utan också andra typer av skador.
              Jag tror att vi framöver måste jobba mycket med det här, för människor
              ska må bra på sitt arbete både psykiskt och fysiskt. Vi får inte
              glömma bort att när människor inte mår bra och det inte fungerar
              på arbetet leder det också till sjukdomar och problem som många
              får dras med under lång tid.
            </seg>
            <seg n="ea33cc7f">
              Vi arbetar med detta, och vi kommer att följa de här reglerna
              ordentligt. Vi har inte fått någon fällande dom som avser arbetsmiljöbrott
              genom mobbning. Men jag har ögonen öppna, för jag tycker att vi
              behöver följa upp de här ärendena bättre. Som sagt tycker jag
              att det är bra att åklagarna har tagit tag i de här frågorna.
              Jag ser att vi ändå är på väg åt rätt håll och hoppas att det
              ska leda framåt.
            </seg>
          </u>
          <note type="speaker" n="b5cde40a">
            Anf. 6 EVA-LENA JANSSON (s):
          </note>
          <u who="eva-lena_jansson_29fd87" xml:id="i-c4427f1d110f0379-2" n="5ebd2784">
            <seg n="28ac9c32">
              Herr talman! Justitieministern hänvisar återigen till specialmyndigheten
              nere i Malmö och säger samtidigt att det är viktigt att brott
              utreds likadant i hela Sverige. Frågan är hur man då säkerställer
              att de olika polismyndigheterna runt om i landet får tillgång
              till specialmyndigheten, för det hjälper ju inte polisen i Örebro,
              Karlstad, Västerås eller var man nu befinner sig om man inte får
              tillgång till de här speciella kompetenserna.
            </seg>
            <seg n="4ed18ad2">
              När det gäller arbetsmiljöbrott och exempelvis frågan om vuxenmobbning,
              som justitieministern tar upp, kan jag konstatera att regeringen
              har valt att minska anslaget till Arbetsmiljöverket, vilket har
              inneburit att antalet inspektioner har halverats. Nu säger hon
              att antalet arbetsmiljöbrott minskar. Ja, det är väl självklart
              eftersom det inte finns en inspektion som kan vara till stöd för
              skyddsombuden ute på arbetsplatserna. Det är då inte enkelt att
              försöka komma åt vuxenmobbning, som är en av de svårare frågorna
              att jobba med som skyddsombud. Min erfarenhet som tidigare skyddsombud
              på en arbetsplats är att det inte är enkla frågor att hantera.
              Det finns alltid två olika delar av problemet. Jag blir precis
              som Beatrice Ask, herr talman, upprörd när jag läser om de här
              fallen. Det är klart att all typ av mobbning ska stävjas både
              i arbetslivet och i skolan och även inom politiken, vilket jag
              har sett några tydliga exempel på.
            </seg>
            <seg n="952140d6">
              Herr talman! Jag hoppas att justitieministern och jag åtminstone
              är överens om vikten av att höja prioriteringen av brott mot arbetsmiljölagen
              men också att Arbetsmiljöverket får ordentliga anslag.
            </seg>
          </u>
          <note type="speaker" n="003f6721">
            Anf. 7 Justitieminister BEATRICE ASK (m):
          </note>
          <u who="beatrice_ask_minister_2006" xml:id="i-d2e36a0a959be3dc-2" n="c734109c">
            <seg n="948dfb42">
              Herr talman! Låt mig först säga att jag är väldigt glad att Eva-Lena
              Jansson har ställt den här interpellationen, och vi har debatterat
              de här frågorna tidigare. Jag tycker att interpellanten sätter
              ljuset på någonting som är viktigt.
            </seg>
            <seg n="3cfcf2f1">
              Riksenheten i Malmö har ganska tydliga uppgifter. Dels handlar
              det om att försöka åstadkomma en enhetlig rättstillämpning, så
              att vi får riktlinjer för till exempel företagsbot och annat,
              dels handlar det om att följa upp och utveckla. Det är en utvecklingsenhet
              som ska arbeta visavi hela landet. Jag tror att det är bra.
            </seg>
            <seg n="c475dc67">
              Man kan naturligtvis säga att vi har sparat på Arbetsmiljöverket
              som arbetar med många viktiga frågor. Det finns en lång debatt
              att ta om det. Det är helt korrekt, men mitt ansvar är att se
              till att vi i den rättsliga verksamheten prövar anmälda ärenden
              mot de lagar som gäller. Det har varit för dåligt med den saken,
              om man tittar på det i ett perspektiv. Därför tycker jag ändå
              att insatserna med en särskild utvecklingsenhet inom åklagarväsendet
              och den utbildning Rikspolisstyrelsen, Åklagarmyndigheten och
              Arbetsmiljöverket har tagit fram tillsammans ger bättre förutsättningar
              att utreda och lagföra arbetsmiljöbrott, och det är väsentligt.
            </seg>
            <seg n="cd5586c1">
              Jag kan se att den här enheten som satte i gång sitt arbete för
              lite drygt ett år sedan faktiskt har sett till att vi har fått
              en fördubbling av lagföringarna. Det är bra. Det är absolut inte
              på en nivå som vi kan vara helt nöjda med, men det är viktigt.
            </seg>
            <seg n="d25fa943">
              Det finns mycket mer att göra åt arbetsmiljöfrågorna. Att de
              är komplexa och, som jag nämnde tidigare, svårutredda är vi nog
              helt överens om. Desto bättre är det att de rättsliga myndigheterna
              skaffar sig rätt kompetens och använder en del av de stora resurser
              de fått till att beivra den här typen av allvarliga brott.
            </seg>
          </u>
          <note n="a2b34168">
            Överläggningen var härmed avslutad.
          </note>
          <note n="63fb7682">
            2 § Svar på interpellationerna 2009/10:359, 385, 420, 446 och
            455 om en långsam och ständigt pågående etnisk rensning
          </note>
          <note type="speaker" n="1c978231">
            Anf. 8 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-3" n="18115a8f">
            <seg n="a8c2e185">
              Herr talman! Amineh Kakabaveh, Peter Hultqvist, Thomas Strand,
              Monica Green och Peter Rådberg har alla ställt frågor som rör
              situationen i de palestinska områdena och den israelisk-palestinska
              konflikten. Jag väljer att besvara interpellationerna i ett sammanhang.
            </seg>
            <seg n="357740b6">
              Mot bakgrund av den allvarliga händelsen utanför Gazas kust vill
              jag inledningsvis påminna om att Sverige fördömt israeliskt våldsanvändande
              på internationellt vatten i samband med bordningen av den humanitära
              insatsen Ship to Gaza. Också FN:s säkerhetsråd och Europeiska
              unionen har fördömt saken. Krav har ställts på en omedelbar, opartisk,
              trovärdig och transparent utredning i enlighet med FN:s säkerhetsråds
              uttalande. Jag beklagar djupt de dödsfall som inträffat.
            </seg>
            <seg n="204c9cc3">
              Denna tragedi understryker behovet av en hållbar lösning för
              civilbefolkningen som under lång tid levt med svåra umbäranden.
              I de slutsatser om Mellanöstern som antogs i december 2009 under
              det svenska ordförandeskapet konstaterades att den fortsatta avspärrningspolitiken
              är oacceptabel och politiskt kontraproduktiv. Europeiska unionen
              har länge varit tydlig med sitt krav att gränsövergångarna till
              Gaza bör öppnas omedelbart, varaktigt och ovillkorligen för humanitärt
              bistånd, handelsvaror och personer. Befolkningen i Gaza ska inte
              bara överleva utan bör också få möjlighet att leva och utvecklas.
            </seg>
            <seg n="6706c212">
              Sverige och Europeiska unionen stöder de ansträngningar som den
              amerikanska administrationen gör för att återuppta fredsförhandlingarna.
              Rådsslutsatserna från december gav EU en fast grund och en tydlig
              röst för en intensifierad fredspolitik. Vi hoppas att de amerikanska
              ansträngningarna ska leda till trovärdiga och resultatinriktade
              fredsförhandlingar som baseras på 1967 års gränser och som omfattar
              alla slutstatusfrågor, däribland Jerusalems status som huvudstad
              för två stater. EU har också uttryckt beredskap att bidra konkret
              till genomförandet av ett fredsavtal.
            </seg>
            <seg n="f4050355">
              EU har upprepade gånger, inte minst under det svenska ordförandeskapet,
              framfört att bosättningar, separationsbarriären där den är byggd
              på ockuperad mark, förstöring av bostäder och vräkningar är olagliga
              enligt internationell rätt. Dessa åtgärder utgör också hinder
              mot fred och riskerar att omöjliggöra en tvåstatslösning. Den
              israeliska regeringen har beslutat om ett stopp för utbyggnaden
              av bosättningar, med vissa undantag, fram till september 2010.
              Min förhoppning är att detta stopp ska respekteras och förlängas.
            </seg>
            <seg n="765aea11">
              Som Monica Green konstaterar har den internationella domstolen
              i Haag fastställt att separationsbarriären där den är byggd på
              ockuperad mark, inklusive i och runt östra Jerusalem, strider
              mot internationell rätt. Detta uttrycks också i de rådsslutsatser
              jag nämnt.
            </seg>
            <seg n="0854bf9f">
              Reglerna för handel mellan EU och Israel styrs bland annat av
              associeringsavtalet från 1995 som innebär att israeliska produkter
              åtnjuter tullförmåner. EU har sedan avtalets undertecknande varit
              tydlig med att man med staten Israel menar territoriet inom 1967
              års gränser och inte de ockuperade palestinska områdena. Således
              ges inte tullförmåner för produkter som har sitt ursprung i bosättningar
              på ockuperad mark.
            </seg>
            <seg n="a5812ed9">
              Det finns gemensamma EU-regler om varors ursprung och märkning
              som säger att informationen till konsumenterna inte får vara felaktig
              eller vilseledande. I fråga om svenska företags eventuella verksamhet
              i israeliska bosättningar på den ockuperade Västbanken är det
              snarast en fråga om lämplighet och om de vägval företaget gör
              utifrån det klara folkrättsliga läget. Det bör ligga i företagens
              intresse att agera med stor försiktighet i sådana miljöer.
            </seg>
            <seg n="1efc4314">
              Herr talman! Sverige och Europeiska unionen har ett stort bistånd
              till palestinierna. Förra året uppgick det svenska biståndet till
              över 800 miljoner kronor. En stor del går till palestinskt statsbyggande.
              Vårt bistånd går bland annat till att bygga upp palestinska institutioner,
              till rättssektorn och till det civila samhället. På så sätt bidrar
              Sverige till att förutsättningarna ska finnas på plats för en
              permanent lösning av den israelisk-palestinska konflikten.
            </seg>
            <seg n="f4b60886">
              Sverige sätter stort värde på de goda förbindelserna med den
              palestinska generaldelegationen i Helsingfors, och Utrikesdepartementet
              ser över olika sätt att underlätta delegationens verksamhet.
            </seg>
          </u>
          <note n="1925a221">
            Då Peter Rådberg, som framställt en av interpellationerna, anmält
            att han var förhindrad att närvara vid sammanträdet medgav förste
            vice talmannen att Mehmet Kaplan i stället fick delta i överläggningen.
          </note>
          <note type="speaker" n="9f2436b1">
            Anf. 9 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-9b963a596e96942b-0" n="a18195f5">
            <seg n="b88e8ef6">
              Herr talman! Jag tackar utrikesminister Carl Bildt för svaret.
              Det gläder mig att utrikesministern så skarpt fördömer Israels
              övergrepp mot fredsaktivister ombord på Ship to Gaza. Det är inte
              första gången utrikesministern uttalar sig kritiskt om Palestinakonflikten.
              Jag tycker dock att när man har gjort det vid ett flertal tillfällen
              kan man knappast längre låta bli att se hela konflikten i ett
              större historiskt perspektiv.
            </seg>
            <seg n="48a0b638">
              Israel har begått övergrepp mot palestinierna i decennier. Det
              måste finnas ett syfte med alla dessa övergrepp, för annars handlar
              man inte så konsekvent när det gäller att bryta mot folkrätten
              och mänskliga rättigheter.
            </seg>
            <seg n="2645b285">
              I min interpellation ser jag fördrivningen av palestinierna från
              deras hemland som en långsam och långsiktig etnisk resning som
              fortsätter och pågår dagligen just nu i Sheikh Jarrah i östra
              Jerusalem.
            </seg>
            <seg n="7a70651a">
              Jag besökte själv Sheikh Jarrah under en studieresa i april.
              Sheikh Jarrah är en del av det ockuperade östra Jerusalem och
              skyddas av Genèvekonventionen, det vill säga Israel får inte ändra
              östra Jerusalems demografi. Israel får inte föra över sin befolkning
              dit. Detta har dock inte hindrat Israel från att föra över en
              halv miljon bosättare till Palestina, varav 200 000 till östra
              Jerusalem. Östra Jerusalem är särskilt känsligt, särskilt området
              kring gamla staden.
            </seg>
            <seg n="b1a47d9f">
              Herr talman! Det som gör Sheikh Jarrah unikt är att Israels domstol
              tilldömt israelerna rätten till land som andra judiska familjer
              ägde före 1948 och samtidigt förvägrar palestinierna rätten till
              land som de ägde före 1948 enligt Absentees Property Law. Familjerna
              i Sheikh Jarrah ägde innan de fördrevs 1948 mark, hem och butiker.
              Med andra ord har israelerna right of return men inte palestinierna.
              Domstolens beslut är inget annat än rasistisk diskriminering.
              Det råder ingen likhet inför lagen i Israel. Det är precis som
              i ett apartheidsystem, och effekten blir etnisk rensning. Denna
              diskriminering har israeliska fredsaktivister som stöder palestinierna
              i Sheikh Jarrah bedömt som ett fall av rasism och fördrivning
              av det palestinska folket.
            </seg>
            <seg n="f9369d3f">
              De som stöder den etniska rensningen i Sheikh Jarrah vill gärna
              skifta fokus till rättsprocessen. De påpekar att de palestinska
              familjernas israeliska advokat 1982, utan familjernas kännedom
              och medgivande, skrev under ett avtal som erkände bosättargruppens
              ägande av hemmen i utbyte mot att palestinska familjer blev skyddade
              hyresgäster, det vill säga att hyreskontrakten inte kan sägas
              upp.
            </seg>
            <seg n="07d29332">
              Herr talman! Även Åsa Linderborg, journalist och författare,
              nämner i sina debattinlägg uttryckligen den etniska rensning som
              i decennier har pågått i Palestina. Man kan inte se det som något
              annat än flagranta övergrepp, alla de övergrepp som Israel begått
              mot palestinierna i decennier gör att det inte räcker med ord
              av fördömande. Att uttala sig kritiskt är en sak, att handla utifrån
              sin kritik är något helt annat.
            </seg>
          </u>
          <note type="speaker" n="ca52d876">
            Anf. 10 PETER HULTQVIST (s):
          </note>
          <u who="peter_hultqvist_61d2a3" xml:id="i-663ad2af88cee8ea-0" n="9d547a96">
            <seg n="43c0bad9">
              Herr talman! Tack för svaret, utrikesministern! En känsla av
              sorgsenhet präglar mitt stämningsläge när jag står här i dag.
            </seg>
            <seg n="273587b1">
              Murbygget fortsätter. Trots tal om frysning när det gäller bosättningar
              kan vi se att man planerar nya omfattande bosättningar i östra
              Jerusalem. Vägar stängs för palestinierna. Varje dag regleras
              deras tillvaro med checkpoints övervakade av soldater. Aggressiva
              bosättare försöker hela tiden expandera och i strid med internationell
              rätt tillskansa sig mark på Västbanken.
            </seg>
            <seg n="3da44edd">
              I grunden fortsätter isoleringen av Gaza även om det nu talas
              om lättnad. Den militära räden i samband med Ship to Gaza visar
              den israeliska aggressionen. Man drar sig inte ens för att i strid
              med internationell rätt borda fartyg på internationellt vatten.
              Dödsfallen i samband med detta är en tragedi. Kraven på en opartisk
              utredning från FN:s säkerhetsråd är självklart helt motiverad.
            </seg>
            <seg n="9fc4a5ff">
              Kommer konflikten att få ett slut? Är ett fredsavtal inom räckhåll?
              Blir det en tvåstatslösning? Sedan sexdagarskriget 1967 har israeliska
              bosättningar varje år expanderat på ockuperad mark. Det har byggts
              nytt hela tiden. Snart bor en halv miljon israeler på ockuperad
              palestinsk mark. Utrymmet för att bilda en palestinsk stat har
              blivit mindre och mindre. Möjligheten undermineras systematiskt
              från den israeliska sidan.
            </seg>
            <seg n="7ae6dd10">
              Nya bosättningar, förstörelse av hus, nedmejning av tusenåriga
              olivlundar, uppbyggnad av det israeliska vägnätet på ockuperad
              mark, inringning av palestinska städer, försök att splittra det
              palestinska samhället och den hårda vardagliga kontrollen av palestinier
              försvårar starkt det palestinska statsbygget.
            </seg>
            <seg n="be8cc7ee">
              Att ibland tala om fred, och även delta i förhandlingar samtidigt
              som man i praktiken tillåter fortsatt expansion av byggen på ockuperad
              mark ger ett minst sagt kluvet intryck när man bedömer israeliska
              regeringars agerande över tid. Trots att man nu talar om stopp
              för bosättningar planerar man nya i östra Jerusalem. Detta pågår
              år ut och år in. Med jämna mellanrum reagerar omvärlden. I ord
              fördömer man utvecklingen. Det tas olika initiativ. Det skapas
              tillfälligt hopp. Olika israeliska regeringar skakar snabbt av
              sig kritiken och man går vidare som om ingenting har hänt.
            </seg>
            <seg n="7829269c">
              Agerandet i förhållande till FN och det internationella samfundet
              är minst sagt arrogant och utmanande. Oavsett ord, förhandlingsförsök,
              diplomati och initiativ från EU och USA är resultatet att den
              israeliska expansionspolitiken i grunden fortsätter. Det är mycket
              allvarligt.
            </seg>
            <seg n="6f1976dd">
              Nu har vi räden mot Ship to Gaza. Man måste fråga om vi från
              omvärlden har möjlighet att på ett konstruktivt sätt hårdna mot
              Israel. Vi har ju associeringsavtalet. År 2005 suspenderade man
              Uzbekistan. Är det inte dags, när det gäller de fördelar som Israel
              har i förhållande till EU, att i kretsen av EU-länder ta upp frågan
              om det verkligen är rimligt att ha nuvarande relation med Israel
              när det gäller associeringsavtalet och på allvar se om det finns
              en väg att strypa detta och göra något också i praktisk handling?
            </seg>
          </u>
          <note type="speaker" n="f15758ef">
            Anf. 11 THOMAS STRAND (s):
          </note>
          <u who="thomas_strand_98f993" xml:id="i-e3502d5d33aa13b0-0" n="79604f83">
            <seg n="2bf59c8b">
              Herr talman! Jag vill också tacka utrikesministern för svaret
              på interpellationerna. I dag har vi en viktig debatt här i kammaren
              om konflikten mellan Israel och Palestina. Vi har haft liknande
              debatter i den här frågan tidigare under mandatperioden. Det signalerar
              ju vikten av att ha ett fortsatt starkt engagemang för fred och
              försoning mellan Israel och Palestina. För mig är det ett sätt
              att hålla hoppet vid liv om att det ska finnas en fredlig lösning,
              även om det ser dystert ut just nu.
            </seg>
            <seg n="7494503e">
              Israels absurda agerande mot fartygskonvojen Ship to Gaza har
              fått många människor i många länder att reagera med besvikelse
              och bestörtning. Det verkar som om denna händelse har fått något
              att hända i folkopinionen. Många säger nu tydligt: Nu får det
              vara nog. Ship to Gaza-händelsen har fått många att mycket starkt
              reagera mot Israels inhumana blockad av Gaza. Nu verkar det som
              om Israel har lyssnat på opinionen. Man meddelar att man ska lätta
              på blockaden. Vi får se om det är mer än tomma ord.
            </seg>
            <seg n="b3ea190b">
              Väldigt många har också påmints om Israels ockupation av Västbanken,
              Israels ständiga nonchalerande av olika FN-resolutioner och världssamfundets
              uppmaningar till fred och försoning. Det är enskilda människor
              som har reagerat. Även länder har reagerat. Jag tycker mig märka
              en mobilisering som vi inte har sett tidigare. Det är hoppingivande.
              Det börjar påminna om kampen mot apartheidregimen i Sydafrika.
            </seg>
            <seg n="10d1fad7">
              Många människor frågar vad man kan göra för att protestera och
              påverka. Vad kan jag göra som individ? Vad kan Sverige göra? Vad
              kan Sverige göra i EU? Jag tror att även utrikesministern märker
              den här mobiliseringen. Budskapet är tydligt: Omvärlden måste
              sätta en hårdare press på Israel.
            </seg>
            <seg n="e282aa13">
              Min interpellation om ursprungsmärkning av bosättarprodukter
              fokuserar på ett sätt att sätta ökad press på Israel. Tyvärr fungerar
              inte systemet med ursprungsmärkning som det var tänkt. Alltför
              ofta produceras varor av israeliska bosättare på ockuperad palestinsk
              mark och uppges vara israeliska varor, trots att det enligt EU:s
              associeringsavtal med Israel ska säkerställas att produkter från
              israeliska bosättningar ska separeras från produkter producerade
              i Israel. En nyligen avkunnad dom i EU-domstolen bekräftar att
              systemet med ursprungsmärkning inte fungerar tillfredsställande.
              Förmodligen är det många bosättarprodukter som under årens lopp
              har exporterats tullfritt till EU. Det har gynnat israelisk ekonomi.
              Det betyder också att konsumenter i EU inte medvetet har kunnat
              avstå från att köpa dessa produkter. Därför har jag frågat om
              utrikesministern anser att systemet för ursprungsmärkning av israeliska
              produkter har implementerats på ett godtagbart sätt. Fungerar
              verkligen ursprungsmärkningen i praktiken? Hur kan jag vara säker
              på att den produkt jag köper inte är en vara som producerats av
              bosättare på ockuperad mark? Jag skulle vilja att utrikesministern
              svarar på den frågan.
            </seg>
            <seg n="a1ba42fd">
              Utrikesministern konstaterar att bosättarprodukter inte ska säljas
              tullfritt. Men anser utrikesministern att det fungerar i praktiken?
            </seg>
          </u>
          <note type="speaker" n="d90e99e5">
            Anf. 12 MONICA GREEN (s):
          </note>
          <u who="monica_green_0b84cd" xml:id="i-cf365d17191cf69f-0" n="ec7f6947">
            <seg n="a9908703">
              Herr talman! Vi är många som debatterar här i dag. Det visar
              på vikten och engagemanget. Precis som Thomas Strand sade har
              vi haft dessa debatter tidigare eftersom det är så oerhört viktigt
              att hela världen reagerar mot de olagligheter och de övertramp
              av mänskliga rättigheter som Israel genomför varje dag mot palestinier
              och andra.
            </seg>
            <seg n="3482dafd">
              Carl Bildt brukar vara ganska tydlig med att han håller med oss
              om att det som Israel har gjort är fel. Man har byggt en mur rakt
              igenom det palestinska samhället. Man har byggt muren på ett sätt
              som förhindrar människor att ta sig till sig till sina arbeten
              och som förhindrar att varor transporteras. Det kan vara frukt,
              tomater och annat som får stå hela dagar och bara ruttna för att
              de inte kommer igenom denna checkpoint.
            </seg>
            <seg n="5da86b65">
              Carl Bildt brukar hålla med om att detta är fel och att muren
              har byggts på ett olagligt sätt. Det har också den internationella
              domstolen i Haag slagit fast.
            </seg>
            <seg n="52a4c4bc">
              Men vad gör vi mer? Ska världen stå och titta på och bara acceptera
              att Israel varje dag bryter mot de mänskliga rättigheterna eftersom
              det är det man gör när man förhindrar människor på detta sätt
              och när man, precis som vi hörde tidigare, utövar ett apartheidsystem
              och gör skillnad på folk? Det är en åtskillnadspolitik. Som vi
              hörde talas om här tidigare är det fråga om en etnisk rensning.
              Man flyttar på människor från deras egna hem där de har bott i
              20, 30 eller 40 år. Plötsligt blir de vräkta och ska bo på gatan
              så att israeler ska kunna flytta in i deras hem.
            </seg>
            <seg n="f131cad7">
              Detta är inte acceptabelt. Det har slagits fast av FN, av EU
              och av olika domstolar, bland annat den i Haag. Men vad gör vi
              mer? Vi måste sätta kraft bakom orden. Det verkar som om israelerna
              fullständigt struntar i detta, åtminstone regimen. Jag vet att
              det finns många israeler som vill ha en tvåstatslösning där palestinier
              och israeler lever sida vid sida enligt 1967 års gränser. Men
              det finns uppenbarligen också regimer i Israel som avlöser varandra
              som inte vill ha en lösning och som inte nöjer sig förrän de har
              fått hela området för sig själva. De betar av bit för bit och
              flyttar palestinier. Och hela världen står och tittar på och bryr
              sig inte om att Israel inte följer de rättelser som de får.
            </seg>
            <seg n="d2cfc8f1">
              Därför måste vi gå från ord till handling. Carl Bildt måste se
              till att vi gör mer och säger ifrån. Det kan handla om att vi
              tar hem människor, att vi ser över associeringsavtalet och sätter
              upp nya regler för det eller tittar på vad EU mer kan göra. Vi
              måste göra mer. Vi kan inte stå och titta på när israelerna beter
              sig så här mot det palestinska folket. Vi kan inte acceptera det.
              Carl Bildt måste sätta mer kraft bakom sina ord mot Israel både
              i FN och i Europeiska unionen så att det någon gång blir ett slut
              på detta.
            </seg>
            <seg n="b524bc5d">
              Man måste återgå till 1967 års gränser och se till att det blir
              en tvåstatslösning. Människor som nu bor där måste flytta på sig.
            </seg>
          </u>
          <note type="speaker" n="60d66eb4">
            Anf. 13 MEHMET KAPLAN (mp):
          </note>
          <u who="mehmet_kaplan_47809b" xml:id="i-05e62fd8c6690852-0" n="f66b9827">
            <seg n="b9ed6406">
              Herr talman! Jag tackar utrikesminister Carl Bildt för svaret.
              Eftersom min kollega Peter Rådberg inte hade möjlighet att delta
              i denna debatt får jag göra det i stället.
            </seg>
            <seg n="41ea7807">
              Det finns två ingångar här. Den ena handlar om hur vi ser på
              bosättningarna på Västbanken och i östra Jerusalem. Detta har
              Carl Bildt också svarat på.
            </seg>
            <seg n="8dfdf3c8">
              Om man tittar på den konflikt som nu är inne på sitt åttonde
              decennium undrar man om båda sidorna inte snart har tröttnat.
              Det är uppenbart så att den palestinska sidan är övertrött. Även
              i den israeliska opinionen finns det trötthetstecken, i alla fall
              var det så fram till det anfallskrig som senare kallades för Gazakriget.
              Då blev det en tydlig svängning i den israeliska opinionen. Det
              var sorgligt att se. Men det kanske är naturligt när ett land
              är i krig. Det är på samma sätt när ett land är i kris. Då står
              man upp bakom sin regering. Problemet är att regeringen trots
              att man vid ett flertal tillfällen har sagt att man ska stoppa
              nybyggnationer på ockuperad mark gång på gång överträder detta.
            </seg>
            <seg n="51f29a26">
              I mars månad deklarerade Israel återigen att man avser att bygga
              bosättningar, eller så kallade bosättningar. Detta nyspråk har
              funnit en plats även i vårt medvetande. Detta är egentligen ockupanter,
              och det är en ockupation. Men vi kallar detta bosättningar eftersom
              det är vad Israel kallar dem. Det är 112 bosättningar på den ockuperade
              Västbanken. Detta beslut togs trots att man tidigare hade sagt
              att man inte skulle göra det.
            </seg>
            <seg n="eade6b34">
              Detta är sorgligt, och i ljuset av de senaste händelserna verkar
              det som om Israel i princip struntar i vad andra länder tycker.
              Det kan man naturligtvis inte göra i längden. Senast i går gick
              man ut med att man ska införa lättnader i blockaden. Vi får se
              vad det innebär. Jag är tyvärr rädd för att detta är ett sätt
              att köpa tid. Det finns i dag en stark världsopinion inklusive
              Internationella Röda Kors-kommittén som i måndags tydligt deklarerade
              att denna blockad är illegal.
            </seg>
            <seg n="46d480c3">
              Jag vet att Carl Bildt jobbar på. Jag vet inte om han får med
              sig sina kolleger i de olika EU-länderna. Carl Bildt sade i den
              aktuella debatt som vi hade i förra veckan att det är svårt för
              Sverige som enskilt land att gå före eftersom vi då blir isolerade
              när vi försöker få fram resultat.
            </seg>
            <seg n="9d4d94c8">
              Men i en viktig fråga kan Sverige faktiskt göra någonting. Där
              behöver vi inte vänta på EU. Det handlar om produkter. Jag läste
              mycket intresserat de andra interpellationerna. Framför allt Thomas
              Strands interpellation om ursprungsmärkning var mycket intressant.
              Det gäller det som produceras av israeliska bosättare. Men de
              produkter som är märkta Made in Israel är inte mindre problematiska.
              Jag tänker på den försvarsmateriel som direkt och indirekt håller
              den israeliska armén under armarna. Senast förra året köpte vi
              försvarsmateriel, Carl Bildt. Detta tog jag upp även i förra veckans
              debatt. Då svarade du att vi har slutat köpa försvarsmateriel.
            </seg>
          </u>
          <note type="speaker" n="1a0e9ea7">
            Anf. 14 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-1d4c7d6d6f5db017-0" n="f8084334">
            <seg n="016bf34c">
              Herr talman! Jag skrev också en interpellation. Men den lämnades
              in lite för sent och tas därför inte upp. Jag har i stället skrivit
              ett par frågor. De har utrikesministern svarat på. Det svar som
              lästes upp här är ungefär detsamma som svaren på mina frågor.
            </seg>
            <seg n="70898e88">
              Mina frågor gick ut på att jag ville veta vad Sverige gör för
              att situationen i Gaza ska förbättras och för att en palestinsk
              stat ska bildas och vad Sverige gör i EU för att EU ska agera.
            </seg>
            <seg n="bc004ea2">
              Dessa frågor är som vanligt centrala för att det ska bli ett
              resultat av den politik som förs mot Israel och för att ockupationen
              ska hävas och att palestinierna ska få en egen stat och därmed
              också få möjlighet att bygga en stat med olika medel.
            </seg>
            <seg n="fa210045">
              När man läser svaren ser man att det som vanligt är många vackra
              ord. Det finns många saker som utrikesministern brukar uttala
              om detta. Han brukar fördöma saker. Det konstateras att den fortsatta
              avspärrningspolitiken är oacceptabel och politiskt kontraproduktiv.
              Men det talas också om att uppmana palestinierna att främja försoning
              och förebygga en permanent uppdelning mellan Västbanken, inklusive
              östra Jerusalem, och Gaza. Det finns alltså ett antal sådana saker
              där man utifrån en enligt mig felaktig bild av hur situationen
              är ställer krav på att palestinierna ska lösa konflikten. Det
              är fullständigt otänkbart.
            </seg>
            <seg n="9302973f">
              Tittar man på det som har hänt under den senaste tiden när det
              gäller Ship to Gaza och hur situationen i Gaza ser ut, ser man
              att det helt enkelt är en humanitär katastrof, och så har det
              varit under rätt många år. Den har varit föremål för debatt i
              denna kammare många gånger.
            </seg>
            <seg n="2aa12d4c">
              Då är frågan: När ska man göra någonting i stället för att bara
              prata, alltså sätta tyngd bakom orden? Varför kan man inte prata
              om att handelsavtalet mellan EU och Israel ska frysas eller till
              exempel dras tillbaka? Eller varför bojkottar man inte Israel
              för att sätta en press på landet? Det kan vara olika sanktioner.
            </seg>
            <seg n="c09b4c9f">
              Vi har en svensk militärimport från Israel, en vapenimport som
              enligt tidningen Flamman en utmärkt tidskrift har uppgått till
              200 miljoner under 2000-talet. För 200 miljoner har vi köpt vapen
              från Israel. Vi säljer inga vapen till krigförande länder, men
              vi köper vapen. Vilken politik är det egentligen, och vad gör
              man av det? Det gynnar ju faktiskt den israeliska staten i den
              kamp som förs.
            </seg>
            <seg n="376fd86c">
              Jag var nere i Palestina, på Västbanken, några dagar och kom
              hem i söndags. Jag fick då återigen se jag har varit där några
              gånger hur situationen är på Västbanken. På vissa ställen kan
              den ändå vara rätt dräglig, men jag fick också en ögonvittnesskildring
              som satte blixtbelysning på situationen där nere när den ställs
              på sin spets. Det var en person som hade varit i östra Jerusalem
              och sett hur israeliska militärer alltid behandlar palestinier
              på samma sätt.
            </seg>
            <seg n="71906395">
              En ung palestinier kommer i sin bil. Det är trångt i Jerusalem
              och svårt att undvika att stöta emot saker. Han krockar med en
              israelisk militärjeep. Han kör fram några meter och kliver naturligtvis
              ur för att prata om detta. Direkt skjuter israelisk militär mot
              den unge mannen. Han börjar naturligtvis springa därifrån. Han
              blir ju rädd. Han försökte säkert bara reda ut det här. Då skjuter
              de honom i benet så att han faller. Då försöker han krypa bort,
              och då går en israelisk soldat fram och skjuter mannen rakt i
              huvudet.
            </seg>
            <seg n="f30e206a">
              Detta var en skildring, men sådana här saker sker nästan varje
              dag i Palestina. Sådant här hör man varje gång man kommer ned.
              Så är den palestinska vardagen.
            </seg>
            <seg n="86f355d9">
              Det krävs alltså mycket mer än ord. Det krävs handling för att
              på något sätt belysa detta. Jag tycker att Ship to Gaza-händelsen
              var en oerhört viktig händelse ur den aspekten, oavsett tragedin
              i alla döda. Någonstans måste man ta detta på allvar och göra
              någonting åt det, till exempel med sanktioner eller till och med
              bojkott av Israel och israeliska varor. Exempelvis Hamnarbetareförbundet
              gör detta nu. Jag tycker att det är ett oerhört bra exempel på
              vad man kan göra för att hindra att den israeliska staten fortsätter
              att ockupera Palestina.
            </seg>
          </u>
          <note type="speaker" n="8302318f">
            Anf. 15 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-4" n="18115a8f">
            <seg n="eebc2328">
              Herr talman! Det är åtskilligt att svara på. Jag ska försöka,
              även om jag säkert kommer att misslyckas med att göra frågeställarna
              åtminstone i någon utsträckning rättvisa. Vi har ju diskuterat
              denna fråga vid åtskilliga tillfällen tidigare, så det råder ingen
              större oklarhet om grunddragen i svensk politik eller om grunddragen
              i vad vi tycker här i riksdagen.
            </seg>
            <seg n="7bf44dd2">
              Jag börjar med Amineh Kakabaveh. När vi diskuterar det längre
              historiska perspektivet, vilket jag tror är både riktigt och nödvändigt
              att göra, ska vi också göra rättvisa åt det. Detta är en konflikt
              sedan 19471948. Den har längre rötter än så, om man skulle vilja
              fördjupa sig i historien. Fram till rätt nyligen var ett av grundproblemen
              att arabstaterna över huvud taget vägrade att erkänna Israels
              rätt att existera. Efter 1967 och sexdagarskriget kom de berömda
              tre nejen från Khartum som blockerade varje möjlighet till en
              fredsprocess för decennier.
            </seg>
            <seg n="a0c46458">
              Vi har nu en ny situation sedan ett antal år tillbaka genom det
              arabiska fredsinitiativ som ändrade nej-politiken från Khartum
              och i grunden säger fred mot territorier eller territorier mot
              fred.
            </seg>
            <seg n="ad50fe8f">
              Även om det kanske är att överdriva lite tror jag att Mehmet
              Kaplan i grunden har rätt när han säger att det finns en trötthet
              på konflikt. Medan arabländerna tidigare vägrade att acceptera
              Israel och vi sedan hade ett skede där Israel vägrade att acceptera
              en palestinsk statsbildning har vi nu en situation där arabvärlden
              erkänner Israels rätt att existera och Israel erkänner palestiniernas
              rätt att etablera en stat. Sett i ett längre perspektiv är det
              en förbättring av läget, även om det låter lite paradoxalt i den
              svåra situation som vi är i nu.
            </seg>
            <seg n="6c0b071a">
              Det är i det läget vi ska manövrera med en diplomati som har
              både styrka, uthållighet och tålamod och som måste ha kommunikationskanaler
              med bägge parterna. Monica Green säger att vi måste gå från ord
              till handling, att vi måste säga ifrån. Jo, säga ifrån gör vi
              fortfarande, men att börja säga upp avtal med Israel eller med
              någon annan tror jag är att isolera oss. Det skulle reducera eller
              ta bort de möjligheter vi kanske trots allt har att medverka i
              en fredsprocess, och det är därför jag avvisar den linjen.
            </seg>
            <seg n="5c7458f5">
              Peter Hultqvist tog tyvärr inte upp de trådar han hade i sin
              interpellation. Jag hade hoppats kunna säga något ännu lite mer
              positivt om en del av hans tankar än vad jag hade med i svaret.
              Jag hoppas att han återkommer till exempelvis frågan om den palestinska
              delegationens status.
            </seg>
            <seg n="e47d2e45">
              Statsbyggandet är oerhört viktigt. Som antyddes av Torbjörn Björlund
              har vi gjort framsteg vad gäller statsbyggandet. Det är i dag
              en i vissa hänseenden bättre situation på Västbanken än vad som
              var fallet tidigare. Gaza är ett elände, både på grund av blockaden,
              som vi alla ständigt fördömer, och på grund av låt oss vara rättvisa
              Hamas statskupp i juni 2007 och ett rätt fundamentalistiskt förtryck
              som också riktar sig mot mänskliga rättigheter för palestinier.
              Jag tycker att vi ska ha styrkan att kritisera också sådant på
              den palestinska sidan som är fel. Hamas står för en linje när
              det gäller mänskliga rättigheter som är oacceptabel för oss, och
              de ska också erkänna Israels rätt att existera. Det är också en
              förutsättning för fred.
            </seg>
            <seg n="498c9990">
              Låt mig sedan bara kort ta upp produkter från ockuperade områden
              och huruvida ursprungsmärkningen fungerar. Det är svårt att bedöma,
              bland annat därför att jag tror att det är väldigt lite det handlar
              om. Jag har varit i dessa områden mycket, och jag har praktiskt
              taget inte sett någon produktion över huvud taget i just bosättningarna.
              De är bosättningar . De är ofta förorter till Tel Aviv och Jerusalem,
              eller så är de ideologiska bosättningar där man ägnar sig mer
              åt att läsa religiösa skrifter än åt produktion. Det hindrar inte
              att vi ska titta på detta mycket uppmärksamt, men jag tror att
              den ekonomiska delen i detta är intill försvinnande liten.
            </seg>
            <seg n="a452e0b0">
              Slutligen var det krigsmaterielimporten. Som jag sade i debatten
              härförleden har vi ingen pågående sådan. Förra året var det någon
              typ av container som blev slutlevererad, vad det nu var för någonting.
              Det stora är 2005. Det var då vi hade rätt betydande import av
              mörkerglasögon för den svenska Afghanistanstyrkan. Det får väl
              i någon utsträckning föras på en tidigare regerings konto.
            </seg>
          </u>
          <note type="speaker" n="742df939">
            Anf. 16 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-9b963a596e96942b-1" n="a18195f5">
            <seg n="47580cab">
              Herr talman! Tack, utrikesministern! Jag vet att det är väldigt
              svårt att på fyra minuter kunna svara på allas inlägg, men det
              viktigaste här är egentligen att vi alla vill att Sverige ska
              agera inte bara i ord utan i handling. Det är det som är kravet
              här, och det är väldigt viktigt för oss. Jag och många andra vet
              att utrikesministern har varit väldigt skarp i sina uttalanden
              och sin kritik mot Israel, men räcker det? Nej. Vad gjorde vi
              under vårt ordförandeskap? Varför var vi då inte så skarpa som
              vi är i dag? Då skulle någonting ha kunnat hända.
            </seg>
            <seg n="f73ab281">
              Vi talar om historien. Historien ger oss också perspektiv på
              hur vi går vidare. Jag nämnde det längre perspektivet när det
              gäller ägande. Hela rättssystemet i Israel är ju rasistiskt, och
              här handlar det om ägande av mark och av hus. Folk fördrivs från
              sina hem, sina områden och sina olivträd. Barn går till sina skolor
              mellan stängsel. Själv kunde jag inte hålla tillbaka tårarna i
              Nablus när jag såg hur de små barnen, sexåringar, gick förbi olika
              kontroller och blev kollade. Som socialarbetare och människorättsaktivist
              tänkte jag: Herregud, man skulle gripa in och säga åt dem att
              låta dessa små barn gå.
            </seg>
            <seg n="7810c078">
              Hur ska vi förebygga hat och våld? Hur ska vi göra så att dessa
              barn och ungdomar i lugn och ro kan utvecklas och ha ett liv precis
              som alla andra? Jag tror att det är det viktiga i det långa loppet
              hur man går vidare, hur man ger dessa barn och ungdomar trygghet
              i stället för hat och i stället för att driva dem till de fundamentalistiska
              krafterna i regionen. Det handlar egentligen inte bara om Palestina;
              i hela Mellanöstern är det väldigt jobbigt och väldigt farligt
              för många ungdomar.
            </seg>
            <seg n="4300fecf">
              Och det är de som är framtiden. Om vi i dag ska förebygga en
              framtid i osäkerhet och med rasistiskt förtryck måste de bli individer
              som tänker själva och har respekt för varandra. Men när det inte
              finns någon som respekterar dem i systemet då? Hur kan de små
              barnen bli fria människor, fria från fördomar? Det blir de inte
              nu.
            </seg>
            <seg n="05b44005">
              EU ska ju tala med egen röst men tassar här som katten kring
              het gröt. Ser man i ett historiskt perspektiv på vad som hänt
              under årtiondena måste man säga: Stopp, nu får det vara nog! Det
              krävs konkreta åtgärder. Jag gillar som sagt utrikesministerns
              ord, men jag saknar kraftfulla och konkreta åtgärder. För att
              situationen ska förbättras måste vi göra något i dag, nu.
            </seg>
            <seg n="ac2de36c">
              Det gäller också kvinnornas situation. I denna etniska rensning
              eller diskriminering är det ungdomar och kvinnor som får en mycket
              svår situation. Det är de som bär på och måste uppleva och återuppleva
              detta. Det är viktigt att verkligen kunna få med kvinnorna i denna
              kamp, och det gäller naturligtvis också ungdomarna.
            </seg>
          </u>
          <note type="speaker" n="794f5ab9">
            Anf. 17 PETER HULTQVIST (s):
          </note>
          <u who="peter_hultqvist_61d2a3" xml:id="i-663ad2af88cee8ea-1" n="9d547a96">
            <seg n="132caf82">
              Herr talman! Visst kan det vara så att det finns en långsiktig
              process där man i någon sorts allmän mening accepterar existensen
              av en palestinsk stat i det israeliska samhället. Trots detta
              underminerar dock den israeliska staten det palestinska statsbygget.
              Vi har också fått muren. Bosättningarnas antal har ökat från år
              till år, och precis som Mehmet Kaplan sade har man aviserat 112
              nya i mars. Man pratar på ett sätt i internationella sammanhang
              och beter sig i praktiken på Västbanken, på marken på ett helt
              annat sätt. Jag vill också hävda att ockupationen har förgrovats.
            </seg>
            <seg n="b79b76fb">
              Det är alltså kluvet. Det är mycket kluvet. Det är en sak i ord
              och en sak i handling, och det är handlingen som måste bedömas.
              Det är detta som gör att kraven på att det kanske är dags att
              i någon mening hårdna till i förhållande till Israel ökar. Man
              känner en hopplöshet inför den långsiktiga dialogen; den kanske
              inte ger de resultat man hade hoppats på. Det har varit nära uppgörelser
              om fred vid ett antal tillfällen. Man hade kunnat ha en palestinsk
              stat i dag, men extremism, misstänksamhet och religiös och ideologisk
              blindhet har vid flera tillfällen tillåtits vinna över fredens
              krafter, och jag anser att de i dag är försvagade.
            </seg>
            <seg n="0dcd24ce">
              Tyvärr riskerar den blodiga historia som finns i Mellanöstern
              att även i fortsättningen bli en historia om våld, blod, död och
              oförsonlighet. Efter räden med Ship to Gaza och efter den fortsatta
              expansionen på Västbanken känns det ungefär som att israelerna
              agerar efter vad man vid tillfället tror är strategiskt taktiskt
              för att tona ned omvärldens reaktioner, men den långsiktiga processen
              är att lägga Västbanken under sig i praktiken.
            </seg>
            <seg n="3cd5e797">
              Det är detta som leder till tanken att det kanske är dags att
              man inom EU försöker få till stånd ett samordnat agerande som
              också i någon form av praktik visar att vi inte accepterar detta.
              Jag tror inte att Sverige som isolerad nation kan göra särskilt
              mycket mer än att markera principer, men jag tror att vi tillsammans
              med EU:s länder skulle kunna göra betydligt mer. Därför är det
              inte fel att föra upp frågan om associeringsavtalets status i
              dagens debatt och även i den allmänna debatten. Någonstans måste
              det gå en gräns för hur man får bete sig.
            </seg>
            <seg n="6a2f6ab2">
              Jag vill också påminna om utrikesministern i Israel, Carl Bildts
              kollega. Han gick i stort sett till val på att de arabiska israeliska
              medborgarna medborgare i Israel skulle avkrävas någon sorts lojalitetsförklaring
              i olika sammanhang. Bara det visar att detta är en regering som
              från allmändemokratisk synpunkt lämnar en del övrigt att önska
              när det gäller respekt för folkrätten.
            </seg>
            <seg n="a8eccc27">
              Sedan gäller det den palestinska delegationen. Palestinskt statsbyggande,
              palestinska institutioner och palestinska myndighetsfunktioner,
              där även deras utlandsrepresentation ingår, är oerhört viktigt.
              Vi måste bidra till att legitimera en palestinsk statsbildning
              och ett palestinskt statsbyggande. Det är därför jag för fram
              att vi måste ta ut steglängden och ge en diplomatisk status. Det
              finns i många andra länder, men det finns ännu inte i Sverige.
            </seg>
            <seg n="18b56d0a">
              Jag tycker att man från regeringens sida bör ta initiativ till
              detta. Bildt säger att man tittar på olika sätt att underlätta
              den palestinska representationens arbete. Jag har lite svårt att
              tyda vad detta innebär, och jag skulle vilja att utrikesministern
              förklarade det.
            </seg>
          </u>
          <note type="speaker" n="f9986251">
            Anf. 18 THOMAS STRAND (s):
          </note>
          <u who="thomas_strand_98f993" xml:id="i-e3502d5d33aa13b0-1" n="79604f83">
            <seg n="ab1df716">
              Herr talman! Jag delar utrikesministerns syn på denna konflikt
              och dess komplexitet. Det gäller att förstå dess vidd och bredd,
              för den är komplex. Det finns inget försvar för Hamas statskupp
              i Gaza, och jag accepterar inte heller Hamas ideologi. Nu fokuserar
              vi dock på Israel, som är den starka parten. Det är en demokratisk
              stat som vi har stora förväntningar och krav på.
            </seg>
            <seg n="65c3e2b7">
              Jag har fokuserat på de avtal som ingås mellan EU och Israel
              och huruvida dessa avtal fungerar i praktiken eller om det blir
              så att man ser mellan fingrarna när det gäller Israel. Enligt
              avtal som är ingångna får nämligen inte israeliska varor från
              bosättningar på den ockuperade Västbanken säljas tullfritt i EU.
              Ändå görs det. Domen i EU-domstolen nyligen visar att så är fallet.
              Det var en köksprodukt som kolsyrar vatten och säljs till Sverige
              under namnet Sodastream, tror jag. Det är en storsäljare. Det
              visar sig att denna maskin kommer från en bosättning utanför Jerusalem,
              Maale Adumim, och därför har EU-domstolen slagit fast att man
              inte får sälja sådana varor tullfritt.
            </seg>
            <seg n="069ee9fe">
              I en färsk rapport från Palestinagrupperna i Sverige som jag
              har läst tar man också upp detta i relation till associeringsavtalet
              med Israel. Där bekräftas att det inte fungerar bra med ursprungsmärkningen.
              Det visar sig att den tekniska lösning som förhandlades fram under
              20042005 inte håller streck. Det är därför även EU-domstolen i
              sitt utslag säger att man måste skärpa ursprungsmärkningen och
              rutinerna så att det håller. Det var också därför Gordon Brown
              för något år sedan gick ut och sade att det gäller att skärpa
              ursprungsmärkningen och uppmana hela EU att följa den. Detta är
              alltså ett starkt krav från flera håll.
            </seg>
            <seg n="b9069bb2">
              EU-domstolens nyligen fattade domslut är viktigt ur både ekonomisk
              och politisk betydelse. Jag tycker att det största värdet med
              systemet med ursprungsmärkning är att man markerar att bosättningarna
              inte är en del av Israel. Ursprungsmärkningen gör det också möjligt
              för oss konsumenter att göra medvetna val. Dessutom sätter det
              en viss press på Israel.
            </seg>
            <seg n="5219adb2">
              Nu säger utrikesministern att detta är en ringa del, men jag
              ska ge en annan bild. Jag vet inte vad som är sant i detta, men
              det är ändå så att EU är Israels näst största exportområde. Enligt
              uppgifter jag har läst exporterade Israel varor till EU till ett
              värde av drygt 120 miljarder kronor 2008. Enligt Der Spiegel kommer
              en tredjedel av dessa varor antingen helt eller delvis från ockuperad
              mark och bosättare. Omfattningen av detta i ekonomin kanske alltså
              inte är så liten ändå, och det ger ett symbolvärde att just göra
              en markering.
            </seg>
            <seg n="15368519">
              EU-ländernas tullmyndigheter måste tillämpa en striktare syn
              på varor från bosättningar nu när associeringsavtalet ska tillämpas.
              Det är konsekvensen av EU-domstolens beslut. Därför frågar jag
              utrikesministern om han är beredd att medverka till att man skärper
              skrivningen om ursprungsmärkning så att det fungerar i praktiken.
              Det blir nämligen bara tomma ord som inte har någon verkningskraft.
              Vilka åtgärder görs hos svenska tullmyndigheter för att följa
              upp och efterleva EU-domstolens beslut?
            </seg>
          </u>
          <note type="speaker" n="860ebc3b">
            Anf. 19 MONICA GREEN (s):
          </note>
          <u who="monica_green_0b84cd" xml:id="i-cf365d17191cf69f-1" n="ec7f6947">
            <seg n="bea22e33">
              Herr talman! Vad gör man med de stater som vägrar följa konventioner
              och utlåtanden som FN och EU har antagit? Vad tänker Carl Bildt
              göra mer? Carl Bildt brukar säga att vi gör en skur av uttalanden.
              Men om inte det hjälper? Vi måste sätta kraft bakom orden.
            </seg>
            <seg n="daa5e7c9">
              Jag är glad att Amineh tog upp barnens situation, eftersom det
              är så viktigt hurdana barns uppväxtvillkor blir. Det är betydelsefullt
              för hur palestinier och israeler ska kunna leva sida vid sida
              i framtiden att barn får bra uppväxtvillkor, att de accepterar
              varandra och att de kan leva i harmoni med varandra.
            </seg>
            <seg n="0cc751f8">
              Jag har sett palestinska barn bli hånade och trakasserade på
              väg hem från skolan. Jag har sett hur ilskan växer hos dessa barn
              och hur det i sin tur leder till våld. Våld leder till mer våld.
              Om barn utsätts för detta på ett tidigt stadium får vi aldrig
              slut på det. Vi måste se till att barnen på båda sidor får bra
              uppväxtvillkor.
            </seg>
            <seg n="62bc714f">
              Israel måste riva den förbannade muren! De har byggt den på ett
              olagligt sätt. Den förhindrar människor att ta sig till sina arbeten.
              Den förhindrar kvinnor att komma till sjukhus när de ska föda
              barn. Den förhindrar varor att transporteras. På det sättet blir
              det ett apartheidsystem. Den muren måste rivas, och Israel måste
              finna sig i att hålla sig till 1967 års gränser. Vad tänker Carl
              Bildt göra åt det? Vad ska vi tillsammans göra för att få stopp
              på det och för att muren ska rivas? Det var det min interpellation
              handlade om: själva muren.
            </seg>
            <seg n="cd377da8">
              Men vi kan förstås prata om det i ett större sammanhang. Vi kan
              prata om barns uppväxtvillkor, om hur vi kan stödja fritidsverksamhet
              och lägerverksamhet och stödja uppväxtvillkoren för både israeliska
              och palestinska barn så att de accepterar varandra, så att pojkar
              och flickor accepterar varandra, så att tjejer och killar får
              möjligheter att leva sida vid sida och acceptera varandra. Det
              är väldigt viktigt att vi visar på vilket sätt vi tycker att man
              ska leva tillsammans i ett jämställt samhälle. Därför måste vi
              stötta barn och se till att kvinnor får arbete, kan ta sig till
              sitt arbete och får den sjukvård de behöver.
            </seg>
            <seg n="bb06efa6">
              Eftersom arbetslösheten är så hög för palestinier får palestinier
              olovligen ta sig över den olagliga muren för att kunna bygga de
              olagliga ockupationsbostäderna. De ska bygga åt israeler som sedan
              ska flytta in på olaglig mark. Det är helt absurt att vi ska titta
              på när sådant här pågår. Palestinier får sätta livet till när
              de tar sig över muren olagligen. Sedan ska palestinier tvingas
              jobba med att bygga upp de bostäder som de i själva verket hatar,
              eftersom de byggs på olaglig mark. Men för att över huvud taget
              få mat för dagen till sin familj tvingas de ta sådana jobb. Vi
              kan inte acceptera det. Vi måste synliggöra det för hela världen,
              och vi måste lägga kraft bakom orden. Det är dags nu. Det räcker
              nu, Carl Bildt!
            </seg>
            <seg n="b209d3bc">
              (FÖRSTE VICE TALMANNEN: Jag förstår att detta kan väcka känslor,
              men ber ändå om varsamhet med språkbruket.)
            </seg>
          </u>
          <note type="speaker" n="1e536e53">
            Anf. 20 MEHMET KAPLAN (mp):
          </note>
          <u who="mehmet_kaplan_47809b" xml:id="i-05e62fd8c6690852-1" n="f66b9827">
            <seg n="3a11fa14">
              Herr talman! Jag tackar Carl Bildt. Visst väcker det känslor,
              och visst är det så att det här av och till leder till att man
              nästan tappar hoppet, här i en trygg och fredlig del av världen
              där vi inte upplevt krig på mycket länge. Men flera av mina kolleger
              har varit i Palestina och träffat människor som verkligen har
              börjat tappa hoppet, verkligen har börjat tappa tilltron till
              omvärlden.
            </seg>
            <seg n="e8f2dfe2">
              De vet att vi vet. De ser att vi ser. När den globala nyhetsförmedlingen
              kommer in i deras vardagsrum, förvisso sönderbombat, handlar det
              ändå i grunden om vad vi lyckas förmedla till de människorna,
              till folket i Gaza, till människor på Västbanken, som har en verklig
              vardag. Jag har själv också varit där och vet att utrikesministern
              har varit i områdena.
            </seg>
            <seg n="3aa169e6">
              Skolbarn, tredje generationens nya människor som lever på ockuperat
              område, tvingas varje morgon igenom tillfälliga checkpoints på
              ockuperat område. De tvingas visa upp skolväskan, dessa sju-åtta-nioåringar,
              jämngamla med mina barn. Varje kväll när de är på väg hem från
              skolan är det samma sak, hela tiden. Nu har det gått ytterligare
              ett läsår. De här barnen påbörjar ett sommarlov som inte kommer
              att innebära några lättnader för dem. Även om de inte kommer att
              gå till skolan är dessa förhatliga checkpoints, som smälls upp
              där militären för tillfället tycker att det är lämpligt, en viktig
              del i det systematiska övergreppet.
            </seg>
            <seg n="2e054310">
              När jag tittar på interpellationerna blir jag inte förvånad över
              själva inriktningen. Det jag blir förvånad över är att vi återigen
              står här i slutet av en mandatperiod där denna fråga har diskuterats.
              Utrikesministern hade säkert liknande diskussioner även när han
              var regeringschef. Det har gått snart tio år efter den perioden.
              Är det inte så att tiden håller på att rinna ut? Är det inte så
              att vi har ett väldigt stort problem?
            </seg>
            <seg n="71b8a965">
              Jag hör interpellanterna och mina riksdagskolleger ta upp fakta.
              Hänvisningen till Der Spiegel om att nästan en tredjedel av Israels
              export består av varor producerade på ockuperad mark var någonting
              nytt för mig. Jag vet inte om det var nytt också för utrikesministern.
              De kolsyreapparater som säkert många av oss har hemma är producerade
              på ockuperad mark. Är inte detta att acceptera det som Israel
              så länge, i början lite hånfullt, men sedan också som reell politik,
              har kallat för creating facts on the ground? Borde vi inte skämmas
              över att vi återigen står här och ser ett faktum som vi inte verkar
              göra någonting åt?
            </seg>
          </u>
          <note type="speaker" n="72985987">
            Anf. 21 TORBJÖRN BJÖRLUND (v):
          </note>
          <u who="torbjorn_bjorlund_cfaa39" xml:id="i-1d4c7d6d6f5db017-1" n="f8084334">
            <seg n="e849e766">
              Herr talman! Vi står här och säger samma saker, tycker jag. Det
              är upprepningar gällande situationen i Israel och Palestina.
            </seg>
            <seg n="ab24ffc1">
              Jag hör svaret från utrikesministern när det gäller sanktioner
              och varför man inte helt enkelt kan isolera Israel på något sätt.
              Det har hänt förut i världshistorien att det har gjorts, kanske
              inte alltid med framgång, men många gånger med framgång.
            </seg>
            <seg n="929be5fb">
              Resonerar man olika när det gäller olika stater? Vad är det för
              skillnad mellan olika terroriststater, som Nordkorea är, som vissa
              tycker att Kuba är och som vissa faktiskt tycker att Israel är?
              Varför gör man inte samma sak och inför samma sanktioner på samma
              sätt? Varför ser man inte till att stater som terroriserar andra
              folk utsätts för sanktioner?
            </seg>
            <seg n="d0ecc0ba">
              Det handlar om Israels sätt att agera. Vi pratar om Västbanken.
              När jag har varit nere har Ramallah varit den plats där man kunnat
              vara och ha det något så när drägligt. I övrigt är det svårt.
              Framför allt runt muren är det oerhört svårt. Det finns väldigt
              få ställen där man kan vara utan att märka det här dagligen.
            </seg>
            <seg n="c3e3815e">
              Jag fick mig ännu ett exempel till livs när jag var där nere.
              I en israelisk domstol hade den israeliska staten dömts till att
              öppna en väg som var stängd för palestinier. Vad gör man då? Jo,
              då bygger man en mur mellan väghalvorna. Det innebär att man inte
              kan svänga vänster om man ska åka in till Jerusalem. Man måste
              åka ända bort till Ramallah och vända för att komma tillbaka till
              Jerusalem.
            </seg>
            <seg n="207d8450">
              Det är ytterligare ett exempel på trakasserier som den israeliska
              staten systematiskt genomför för att hela tiden påvisa för palestinierna
              att det är vi som bestämmer. Det kallar jag för terrorism statsterrorism.
              Det måste man på något sätt införa sanktioner mot.
            </seg>
            <seg n="e6f089d1">
              Det finns andra saker som man skulle kunna ta upp just när det
              gäller vapenimporten. Vi har inget embargo och inte några sanktioner
              mot vapenimporten heller till Israel än så länge. Det innebär
              att vi kan öppna upp för vapenimport i alla fall, om det skulle
              bli tillfälle.
            </seg>
          </u>
          <note type="speaker" n="9b8ed3b7">
            Anf. 22 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-5" n="18115a8f">
            <seg n="af58a4a6">
              Herr talman! Jag tycker att Mehmet Kaplan och andra vältaligt
              har beskrivit den dagliga förödmjukelse som ockupationspolitik
              självfallet är. Det kan ha lättats lite i vissa delar av Västbanken
              under de senaste året, vilket det också har. Men det hindrar inte
              att den dagliga förödmjukelsen är där. Denna dagliga förödmjukelse
              leder till stämningar som i grunden gör fredsarbetet svårare om
              vi ser det i det lite längre perspektivet.
            </seg>
            <seg n="54bddf1b">
              Det är därför vi hela tiden säger och försöker säga till Israel
              att denna ockupationspolitik hotar Israel självt i det längre
              perspektivet. En tvåstatslösning är den lösning som ger Israel
              säkerhet. Men ockupationspolitiken och bosättningspolitiken riskerar
              att rycka undan grunden för en tvåstatslösning om vi ser det i
              ett lite längre perspektiv.
            </seg>
            <seg n="16ff2581">
              Jag tror att det finns en bred acceptans för det synsättet i
              Israel i dag. Men samtidigt har de så svårt att ta de konkreta
              stegen, delvis därför att Israel av historiska skäl som vi måste
              vara medvetna om har ett säkerhetstänkande som vi kan uppfatta
              som extremt. Men det är deras historia som formar dem. Det är
              inte vår historia som formar dem. Det måste vi också vara medvetna
              om, och vi ska försöka göra vad vi kan.
            </seg>
            <seg n="e2055da6">
              Jag ska göra några konkreta kommentarer. Peter Hultqvist frågar
              om den palestinska representationen. Jag är beredd att titta på
              det och se vad vi kan göra mer. Men jag säger det med reservationen
              att vi har ganska tydliga principer för hur vi gör detta i Sverige
              som jag tycker är sunda principer. De har inte med Palestina att
              göra, utan de har att göra med en lång rad andra entiteter runt
              om i världen som vill etablera sig på ett eller annat sätt. Om
              vi kan få någon typ av dialog inom EU om hur vi gör med detta
              skulle det underlätta för Sverige att ta steg som går utöver vad
              principer som vi alla har stått för annars skulle leda till. Jag
              skulle gärna se att så kunde bli fallet, och jag kan försäkra
              Peter Hultqvist och andra att vi arbetar med detta.
            </seg>
            <seg n="8f9e32aa">
              Thomas Strand frågar om ursprungsmärkningen. Det är inget fel
              på bestämmelserna; de är där. Det är bara att tillämpa dem. Vi
              ska självfallet vara uppmärksamma på att de faktiskt tillämpas.
              Sedan kan vi diskuterar om detta är ekonomiskt betydelsefullt
              eller ej. Jag tror inte att det är det, men jag delar bedömningen
              att det är politiskt betydelsefullt att bestämmelserna efterlevs.
              Därför är det viktigt att de faktiskt efterlevs, men mig veterligt
              är det inget större fel på bestämmelserna.
            </seg>
            <seg n="36a6810f">
              Jag kan förstå Monica Green i största allmänhet vi måste göra
              någonting och vi måste gå till handling. Men fredsarbete är tyvärr
              inte alltid sådant. Jag skulle önska att det var det och att vi
              bara kunde gå till handling och göra fred i olika delar av världen
              om det sedan gäller den demokratiska republiken Kongo, Mellanöstern,
              Iranfrågan eller den fruktansvärda situationen i Nordkorea. Tyvärr
              disponerar vi inte alltid instrumenten att omedelbart ställa världen
              till rätta.
            </seg>
            <seg n="6d8a2824">
              Vad kan vi då göra? Jag tycker att det finns tre linjer. Den
              första är ett tryck på eller ett aktivt arbete inom den europeiska
              unionen för att vi ska få en europeisk röst för fred som är stark
              och trovärdig. Där tycker jag att vi har haft en betydande framgång.
              Vi har en mycket stor kredibilitet eller förtroende nere i regionen
              för det som vi uppnådde i december. Det har också lett till att
              den amerikanska politiken, framför allt av andra skäl, har förändrats
              i en riktning som vi uppfattar som konstruktiv. Det vill vi stödja.
            </seg>
            <seg n="015b779d">
              Den andra linjen är hjälp till det palestinska statsbyggandet.
              Det är inte bara det att vi har satsat mer, utan man ska inte
              glömma att den europeiska unionen satsar mycket mer än hela den
              samlade arabvärlden på att hjälpa palestinierna med statsbyggandet.
              Där har vi i nära samarbete med premiärminister Salam Fayyad uppnått
              åtskilligt och skapat förutsättningarna för att en palestinsk
              stat ska kunna finnas som fungerande statsbildning inom en tvåårsram.
            </seg>
            <seg n="379d1518">
              Den tredje linjen är stöd till fredsförhandlingar indirekta förhandlingar
              nu som vi hoppas ska leda till direkta förhandlingar. Inom ramen
              för det skulle jag vilja säga att vi måste ha en dialog med alla
              parter. Vi måste ha en dialog med Israel när det gäller Gazapolitiken.
              Vi måste ha en dialog med palestinierna och vi måste ha en dialog
              med arabstaterna, vilket vi också har. Dessutom gäller det att
              konkret förbereda de insatser som den europeiska unionen och Sverige
              kan göra i samband med en fredsuppgörelse konkret just nu.
            </seg>
            <seg n="f3fd72cf">
              Vad kan vi göra i Gazafrågan? Det handlar inte bara om att hålla
              anföranden i Sveriges riksdag, som vi alla tycker om även en dag
              som denna, utan kanske också om närvaro på marken för att underlätta.
              Vi kanske inte kan uppnå allt vi vill uppnå med en gång, men vi
              kan ta steg som i alla fall underlättar den situation i Gaza som
              är alldeles oacceptabel det tror jag att vi är eniga om.
            </seg>
          </u>
          <note type="speaker" n="4ef1a7c1">
            Anf. 23 AMINEH KAKABAVEH (v):
          </note>
          <u who="amineh_kakabaveh_08f6a8" xml:id="i-9b963a596e96942b-2" n="a18195f5">
            <seg n="41c60fbf">
              Herr talman! Tack, utrikesministern! Mycket av de konfiskeringar
              och den kontroll som sker av barn och oskyldiga människor görs
              i säkerhetssyfte. Men det får inte göra livet odrägligt för det
              palestinska folket. Det måste vi komma ihåg.
            </seg>
            <seg n="64a75ac4">
              Det gläder mig att utrikesministern vill ta ytterligare steg
              för att förbättra situationen. Visst kan vi göra det! Historien
              har visat att Sverige har haft en stark röst tillsammans med omvärlden
              när det gäller Sydafrika och apartheidregimen. Varför kan vi inte
              göra det för att ta ställning för mänskliga rättigheter, för kvinnor
              och för barn också när det gäller Palestina, när det gäller Iran
              och många andra länder? Men just i dag pratar vi om PalestinaIsrael-konflikten
              där människor lider på bägge sidor. På bägge sidor drabbas oskyldiga
              människor som i så många decennier har upplevt detta våld och
              detta grymma förtryck. Därför ska vi sätta stopp för det.
            </seg>
            <seg n="50a6137b">
              Jag hoppas, utrikesminister Carl Bildt, att oavsett om han sitter
              vid makten eller icke ska vi tillsammans med alla göra det här
              igen. Det gäller alla, och hela Sverige, som gjorde detta under
              apartheidregimen i Sydafrika. Jag tror att vi i dag har en ännu
              starkare röst när vi också kan använda den i EU-sammanhang. Därför
              är min och många andras förväntningar, inte bara i Sverige utan
              också i omvärlden, mycket större nu.
            </seg>
            <seg n="81516de8">
              När jag själv var i Palestina fick jag i varenda träff med vartenda
              barn, varenda kvinna och varenda politiker höra: Amineh, vad kan
              Sverige göra för att stoppa Israel och bojkotta för att sätta
              stopp för ockupationsmakten och den rasistiska diskrimineringen?
              Det får vi sätta stopp för här och nu.
            </seg>
          </u>
          <note type="speaker" n="a06f3e18">
            Anf. 24 PETER HULTQVIST (s):
          </note>
          <u who="peter_hultqvist_61d2a3" xml:id="i-663ad2af88cee8ea-2" n="9d547a96">
            <seg n="08ed5ff7">
              Herr talman! Ockupationspolitiken hotar Israels självständighet,
              säger utrikesministern. Men samtidigt har man svårt att ta de
              konkreta stegen, och det beror på ett långt drivet säkerhetstänkande.
            </seg>
            <seg n="6655d1fe">
              Är det hela sanningen? Jag menar att bosättningarna byggs i en
              medveten strategi för att expandera, för att lägga ny mark under
              sig, för att skapa fakta på marken och för att skapa en annan
              situation.
            </seg>
            <seg n="c3dc7237">
              En halv miljon israeler är nu förflyttade till Västbanken. Detta
              är en strategi en politiskt förankrad strategi som inte bara handlar
              om säkerhet utan också om expansion.
            </seg>
            <seg n="6924d338">
              Jag tycker att ambitionen med en palestinsk statsbildning inom
              två år, som utrikesministern säger, är bra. Men man ska ha klart
              för sig att folkrättsbrott underminerar möjligheten successivt.
              Var står vi någonstans om två år om bosättningspolitiken och den
              politik som nu bedrivs från den israeliska sidan fortsätter? Då
              motverkas processen. Vad blir kvar åt palestinierna att bygga
              en stat av?
            </seg>
            <seg n="4c929a59">
              Jag har tagit upp frågan om den diplomatiska statusen även tidigare.
              Anledningen till att jag tar upp den är att jag ser den i ett
              perspektiv med en palestinsk statsbildning och erkännande av palestinska
              myndighets- och statsfunktioner.
            </seg>
            <seg n="8843f856">
              Jag tycker att det är vällovligt att utrikesministern uttalar
              sig i positiv mening om en sådan process. Men hans svar här blir
              också lite luddigt i kanten när han hoppas på en dialog inom EU
              och att det skulle öppna möjligheter.
            </seg>
            <seg n="30ddba8b">
              Min uppfattning kvarstår. Vi bör vara beredda att titta på hur
              vi tar steget att ge den palestinska myndigheten diplomatisk status
              i Sverige.
            </seg>
            <seg n="af8f7fdf">
              EU kan sätta ett betydligt hårdare tryck på Israel när det gäller
              folkrättsbrotten. Man kan ta tag i den här frågan om associeringsavtalet.
            </seg>
          </u>
          <note type="speaker" n="657117eb">
            Anf. 25 THOMAS STRAND (s):
          </note>
          <u who="thomas_strand_98f993" xml:id="i-e3502d5d33aa13b0-2" n="79604f83">
            <seg n="0b6687ce">
              Herr talman! Vi har avtal som säger att bosättarprodukter inte
              får säljas tullfritt i EU. Därom är vi eniga. Men frågan är om
              de här avtalen efterlevs. Jag tycker att så inte är fallet. Man
              ser för mycket mellan fingrarna. EU-domstolens nyligen fattade
              beslut bekräftar att det här inte fungerar bra. Jag menar att
              även Gordon Browns uttalande för ett tag sedan bekräftar att detta
              inte är bra.
            </seg>
            <seg n="82c40885">
              Vi måste fundera på hur vi kan säkerställa att avtalen fungerar
              i praktiken och i verkligheten. Vad kan vi göra i EU? Vad kan
              Sverige göra genom sin tullmyndighet för att kontrollera att det
              här fungerar?
            </seg>
            <seg n="d9b52320">
              Enligt det associeringsavtal som finns mellan Israel och EU har
              Israel förbundit sig att respektera folkrätten och FN:s deklaration
              om mänskliga rättigheter. EU har också förbundit sig att kontrollera
              att så är fallet och att det här följs.
            </seg>
            <seg n="6b5d09bf">
              Om man tittar på hur det fungerar i praktiken menar jag att det
              är svårt att komma ifrån att Israel får en särbehandling. Det
              är ofta man ser mellan fingrarna. Israel kan begå ständiga brott
              mot folkrätten, och det händer inte så mycket fast det egentligen
              borde göra det.
            </seg>
            <seg n="a6257d8d">
              Frågan om ursprungsmärkning är en sådan fråga där jag tycker
              att man har sett mellan fingrarna alltför länge. Frågan om ursprungsmärkning
              är ett sätt att markera en politisk uppfattning och ett politiskt
              beslut om att bosättningarna inte är en del av Israel. Det hjälper
              oss konsumenter att välja, och jag vill påstå att det sätter en
              viss ekonomisk press på Israel.
            </seg>
            <seg n="4881622b">
              Jag hoppas att utrikesministern efter den här debatten med kraft
              vill driva frågan om att se över ursprungsmärkningen och se till
              att den fungerar i praktiken så att den verkligen blir ett verkningsfullt
              medel för att markera att vi vill ha en fredlig lösning mellan
              Israel och Palestina.
            </seg>
          </u>
          <note type="speaker" n="7dbc26d8">
            Anf. 26 MONICA GREEN (s):
          </note>
          <u who="monica_green_0b84cd" xml:id="i-cf365d17191cf69f-2" n="ec7f6947">
            <seg n="5309a0e5">
              Herr talman! Tack för den här viktiga debatten! Det är oerhört
              viktigt att vi håller debatten vid liv och att vi är många som
              engagerar oss.
            </seg>
            <seg n="c71c580f">
              Ja, Carl Bildt, vi ska vara medvetna om Israels historia och
              det fruktansvärda brott som det judiska folket utsattes för. Vi
              ska självfallet vara medvetna om det och på alla sätt fördöma
              det. Men för den skull får man inte göra så mot andra. Bara för
              att man har farföräldrar och släktingar som har blivit mördade
              på ett fullständigt felaktigt sätt som aldrig kan accepteras får
              man ändå inte förtrycka någon annan.
            </seg>
            <seg n="bbf65eea">
              Israel har byggt en 720 kilometer lång mur i huvudsak på ockuperad
              mark. Det är en mur som förhindrar människor att leva sina liv.
              Den förhindrar människor att ta sig till sina arbeten, att ta
              sig till sjukhus, att handla mat och att leva på sin fritid. Den
              förhindrar dem också att över huvud taget kunna ta arbeten eftersom
              det är så svårt att ta sig till dem. Det är en apartheidmur. Det
              är en åtskillnadspolitik som vi inte kan acceptera. Muren måste
              rivas. Den måste bort.
            </seg>
            <seg n="8e7b515e">
              Vi i Sverige måste tala om att detta är olagligt och att de inte
              får bygga en mur på det här sättet som sätter andra människors
              livsvillkor ur spel. Det måste Sverige, FN och EU tala om, och
              vi måste sätta kraft bakom orden. Det är dags att muren rivs nu
              och att israelerna accepterar 1967 års gränser. Vi måste stödja
              barn, kvinnor, män, äldre och yngre. Vi måste se till att alla
              nu får bra uppväxtvillkor.
            </seg>
          </u>
          <note type="speaker" n="6afa93cd">
            Anf. 27 MEHMET KAPLAN (mp):
          </note>
          <u who="mehmet_kaplan_47809b" xml:id="i-05e62fd8c6690852-2" n="f66b9827">
            <seg n="aca97f36">
              Herr talman! Efter att Ship to Gaza bildades för drygt ett år
              sedan har svenska folket samlat in pengar och medel. Varför gör
              människor detta? Det kan man fråga sig. Jag tror att ett av skälen
              är att man tycker att det som händer i Gaza och i Palestina i
              övrigt är orättvist.
            </seg>
            <seg n="1324b066">
              Dessa ockupationsbostäder som kallas för bosättningar kan vara
              ett sådant skäl. Ett annat kan vara att man anser att Israel på
              något sätt nästan har en egen gräddfil där man inte behöver ställas
              till svars. Det är väldigt viktigt att betona att man inte kan
              jämföra Israel med så många andra länder som är diktaturer eller
              har något annat styrelseskick. Hur nöjd den statsledningen än
              är, är det ändå så att vi ställer högre krav på demokratier, och
              det ska vi också göra.
            </seg>
            <seg n="d414b656">
              Sedan jag var med på båten i östra Medelhavet har det samlats
              in drygt 1 miljon kronor till Ship to Gaza. Idén är att försöka
              åka ned med ytterligare material. Vi tror att den illegala blockaden
              måste lyftas. Vi känner att det finns ett stöd från svenska folket
              för detta.
            </seg>
            <seg n="2169cfc3">
              Det är därför glädjande att Carl Bildt har agerat och hittills
              varit väldigt tydlig i frågan, men den här interpellationsdebattsrundan
              har åskådliggjort att det krävs mer än så. Jag hoppas och vill
              att Carl Bildt känner att han har ett stöd härifrån för att agera
              kraftfullare.
            </seg>
          </u>
          <note type="speaker" n="37605a31">
            Anf. 28 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-6" n="18115a8f">
            <seg n="9310ea60">
              Herr talman! Jag tror faktiskt inte att jag har så mycket att
              tillägga. Vi har ibland lite olika utgångspunkter när det gäller
              hur man ska agera i de olika detaljfrågorna. Så ska det också
              vara. Det är också förutsättningen för att vi ska få någorlunda
              liv i denna debatt.
            </seg>
            <seg n="c936e56e">
              Men det råder ingen tvekan om vad vi strävar efter att uppnå
              från svensk och europeisk sida när det gäller en fredslösning
              i Mellanöstern. Och på den punkten råder inte heller några meningsmotsättningar.
            </seg>
            <seg n="38c22913">
              Vi strävar alla efter en så aktiv svensk roll som möjligt, framför
              allt inom den europeiska unionen men också genom andra kanaler
              som Förenta nationerna, i en fredsuppgörelse baserad på folkrättens
              grund.
            </seg>
            <seg n="92348b03">
              Jag tackar för debatten.
            </seg>
          </u>
          <note n="a2b34168">
            Överläggningen var härmed avslutad.
          </note>
          <note n="dc2bbc22">
            3 § Svar på interpellation 2009/10:394 om Bosnien och Hercegovina
            och EU
          </note>
          <note type="speaker" n="a5d0dcca">
            Anf. 29 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-7" n="18115a8f">
            <seg n="1b932cda">
              Herr talman! Jasenko Omanovic har frågat mig vilka åtgärder jag
              avser att vidta i ministerrådet för att underlätta Bosnien och
              Hercegovinas närmande till Europeiska unionen.
            </seg>
            <seg n="1d20ea7b">
              Regeringen är en stark förespråkare för unionens utvidgning.
              Utvidgningen är unionens främsta instrument för att sprida säkerhet,
              stabilitet, demokrati och välstånd i Europa. Regeringen har varit
              och är fortsatt drivande inom unionen för att fördjupa samarbetet
              med Bosnien inom den särskilda närmandeprocess som EU har för
              regionen, den så kallade stabiliserings- och associeringsprocessen.
            </seg>
            <seg n="0a0c5ab0">
              Under det svenska ordförandeskapet lanserade EU, tillsammans
              med USA, ett politiskt initiativ på hög nivå som syftade till
              att underlätta och effektivisera Bosniens EU-närmande. I första
              hand handlar initiativet om att få till stånd en övergång från
              den höge representantens kontor till en förstärkt EU-närvaro i
              Bosnien. Avsikten är att möjliggöra för Bosnien att ansöka om
              medlemskap i EU, vilket är svårt så länge den höge representanten
              är involverad i Bosniens dagliga politiska arbete och beslutsfattande.
              Frågan om en förstärkt EU-närvaro i Bosnien blir även synnerligen
              aktuell i ljuset av Lissabonfördraget och upprättandet av EU:s
              nya utrikestjänst.
            </seg>
            <seg n="bb37deed">
              Ett mer övergripande syfte med EU:s och USA:s gemensamma initiativ
              som jag själv ledde var att uppmuntra det bosniska ledarskapet
              att genomföra en första omgång författningsreformer. EU-närmandet
              skulle på detta vis underlättas genom att beslutsfattandet på
              den statliga nivån effektiviserades samt att författningen ändrades
              i enlighet med Europakonventionen om mänskliga rättigheter.
            </seg>
            <seg n="5f7a6509">
              EU verkar fortsatt för att Bosniens EU-närmande ska underlättas
              och tar löpande upp dessa frågor med regeringen i Bosnien. Regeringen
              driver att EU inom kort bör fastställa hur en förstärkt EU-närvaro
              i Bosnien ska struktureras för att underlätta en avveckling av
              den höga representanten och på så vis främja Bosniens EU-närmande.
              Regeringen stöder även det förslag som nyligen presenterades av
              kommissionen om etablerandet av en lokal juridisk expertgrupp,
              med förankring i parlamentet, som ska arbeta för att genomföra
              konstitutionsförändringar i enlighet med Europakonventionen. Detta
              är ett första steg inför mer omfattande reformer nödvändiga för
              en fördjupad EU-integration.
            </seg>
            <seg n="b1922e71">
              Kommissionen har även rekommenderat rådet att ge Bosnien viseringsfrihet
              mot EU från och med årsskiftet förutsatt att de skyndsamt uppfyller
              några utestående villkor. Detta är en framgång för regionen som
              främjar kontakterna mellan olika folkgrupper.
            </seg>
            <seg n="58f1ba09">
              Regeringen anser det vara av största vikt att EU-närmandets fördelar
              kommer den bosniska befolkningen till del, och jag verkar aktivt
              för detta i ministerrådet. Det främsta ansvaret och initiativet
              att ta fortsatta steg mot EU ligger emellertid hos de politiska
              ledarna i Bosnien. Det kommer att utgöra en av de stora utmaningarna
              för den nya regering som tar vid efter höstens parlamentsval i
              Bosnien. EU ska fortsätta att ge aktivt och kraftfullt stöd för
              att bistå Bosnien i processen, men det är bosnierna som måste
              ta de kritiska besluten och genomföra de reformkrav som EU-medlemskapet
              innebär för alla de länder som önskar bli medlemmar.
            </seg>
          </u>
          <note type="speaker" n="a5afb9a9">
            Anf. 30 JASENKO OMANOVIC (s):
          </note>
          <u who="unknown" xml:id="i-d2e36a0a959be3dc-8" n="cba46dc6">
            <seg n="5ecbcf6b">
              Herr talman! Jag tackar ministern för svaret. Det är intressant
              att vi nu går från debatten om palestinier till debatten om bosnier
              och från Mellanösterns Jerusalem till, kanske man skulle kunna
              säga, det europeiska Jerusalem.
            </seg>
            <seg n="66d2a12a">
              Om man tittar historiskt på det som hände under 90-talet och
              försöker beskriva bakgrunden till det hela får man gå långt tillbaka.
              Tiden räcker inte för att här gå igenom alla krig på Balkan. Om
              vi håller oss till det sista kriget kan man konstatera att EU:s
              betydelse för Bosnien och västra Balkan är enormt viktig. 19911992
              när kriget bröt ut fanns faktiskt inte det enade EU. Tyskland,
              Frankrike och Italien fanns runt omkring, men det fanns inte den
              enighet som hade behövts för att forna Jugoslavien skulle ha blivit
              hjälpt av EU. De fick absolut ingen hjälp.
            </seg>
            <seg n="5b8fb546">
              I dag är EU mycket mer enat och har till och med en valuta, så
              intressena är helt annorlunda från EU-sidan. Men Bosniens problem
              kvarstår. För att få slut på den blodiga historien i Bosnien skrev
              man 1995 på Daytonavtalet. Det är grunden till den författning
              man nu har i Bosnien i dag, vilket är ganska olyckligt. EU-domstolen
              för mänskliga rättigheter har nyligen fastställt att den inte
              håller måttet för att uppfylla kraven när det gäller de mänskliga
              rättigheterna. Det finns en dom där två medborgare i Bosnien och
              Hercegovina en med judiskt påbrå och en med romskt påbrå har stämt
              staten Bosnien och Hercegovina, och domstolen har kommit fram
              till att författningen inte håller ur mänskliga-rättigheter-perspektivet.
            </seg>
            <seg n="6aafa165">
              Man har alltså problem när det gäller författningen i Bosnien.
              Den blir inte hjälpt av att man enbart avskaffar den höga representanten
              och inför EU:s närvaro i högre grad. Jag tycker att man måste
              ha en lite klarare vision om vad det är man vill och vilken målsättning
              man har för EU:s närvaro i Bosnien.
            </seg>
            <seg n="129be1ac">
              Vi är några riksdagsledamöter som har besökt Bosnien och Hercegovina.
              Vi träffade en del representanter från parlamentet, regeringen,
              talmännen och en del andra organisationer, till exempel Världsbanken.
              Jag får inte bilden av att Bosnien är politiskt moget att skrota
              den höga representanten och införa EU:s närvaro i större omfattning
              än i dag.
            </seg>
          </u>
          <note type="speaker" n="e97a4af6">
            Anf. 31 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-9" n="18115a8f">
            <seg n="f4b8863f">
              Herr talman! Jag tror inte att vi ska fördjupa oss alltför mycket
              i historien, för man förvillar sig lätt. Men jag tror att det
              är en viktig observation som Jasenko Omanovic gör vad gäller utbrotten
              av de jugoslaviska sönderfallskrigen att möjligheten att förhindra
              dem försvårades avsevärt av det faktum att det internationella
              samfundet inte var enat. Det fanns olika meningar i Europa, och
              det fanns olika meningar tvärs över Atlanten. Det gjorde det möjligt
              för olika aktörer på den lokala scenen att agera på ett sådant
              sätt att krigen bröt ut. Vi ska inte glömma att det var tio år
              av krig, från Slovenien först till inbördeskrig i Makedonien 2001,
              men det bosniska kriget mellan 1992 och 1995 var självfallet det
              allra värsta av dessa.
            </seg>
            <seg n="e00d3f34">
              När det gäller Daytonavtalet 1995 är vi inne i en långsiktig
              statskonsoliderings- och integrationsprocess där det är oerhört
              viktigt, tycker jag, att Bosnien får möjlighet att gå i takt med
              regionen i övrigt. Vi har tack och lov en process där Kroatien
              går relativt snabbt fram mot medlemskap, där Serbien har tagit
              mycket väsentliga steg, där det har tagits väsentliga steg i andra
              länder och där det är viktigt att Bosnien inte hamnar på efterkälken.
              Men för att Bosnien inte ska hamna på efterkälken krävs det att
              Bosniens politiker själva fattar beslut.
            </seg>
            <seg n="dbecf884">
              Det kan vara nog så besvärligt ibland att komma över de motsättningar
              som ett krig skapar. Men det är 15 år sedan kriget tog slut, och
              ibland blir jag bekymrad. Jag var där häromveckan och läste tidningarna
              uppmärksamt, och det är klart att jag är bekymrad över den närmast
              hypernationalistiska retorik som i upptakten för valrörelsen nu
              frodas från i stort sett alla håll, inte minst internt mellan
              olika bosniakiska partier i den politiska miljön i Sarajevo. Det
              underlättar inte den konstruktiva attityd mellan olika bosniska
              partier som är en förutsättning för EU-närmandet.
            </seg>
            <seg n="41a620df">
              Vad vi försöker göra är att säga det var därför vi, ett stort
              antal utrikesministrar, var i Sarajevo för tio dagar sedan att
              det är väldigt viktigt att Bosnien också kommer med. Det är bra
              med Kroatien, det är bra med Serbien, det är bra med Montenegro,
              det är bra med Albanien vi hoppas på en lösning i namnfrågan mellan
              Skopje och Aten också men Bosnien får inte bli ett svart hål på
              Balkan igen.
            </seg>
            <seg n="fed92378">
              För att detta ska undvikas krävs det att Bosniens politiker sätter
              sig ned och kommer överens. Ibland försöker vi hjälpa dem lite
              grann och lägga förslag på bordet. Jasenko Omanovic nämnde frågan
              om ändringar i författningen för att den ska vara i överensstämmelse
              med bestämmelserna i den europeiska konventionen om mänskliga
              rättigheter, och det är en nödvändighet. Det är rätt små förändringar
              som det handlar om egentligen, och jag tycker att det är skrutt
              och skräp, om jag ska vara ärlig, att de inte har lyckats enas
              i alla fall om dem.
            </seg>
            <seg n="24ac9a37">
              Sedan har vi också sagt till dem: Kan ni inte också enas om en
              paragraf i författningen som är relativt enkel och som gör det
              möjligt för er att förhandla om EU-medlemskapet? I samband med
              detta kan man avskaffa den höga representantens kontor, för det
              är en rest av det förgångna. Kriget tog slut för 15 år sedan,
              och nu är det den europeiska integrationen som gäller. Då skulle
              Bosnien kunna ansöka om medlemskap i den europeiska unionen, och
              då skulle Bosnien kunna komma med i den process där Kroatien finns,
              där Serbien, hoppas jag, snart kommer att finnas och där Montenegro
              finns. Då drar vi hela regionen integration, försoning och ekonomisk
              utveckling i riktning mot Europa.
            </seg>
            <seg n="9a53b3e8">
              Nu står Bosnien inför bland annat ett parlamentsval i början
              av oktober. Jag hoppas som sagt att man kan skruva ned den nationalistiska
              retoriken. Det gäller förvisso även i andra länder att man talar
              illa om varandra i valrörelser, men i etniskt delade samhällen
              finns det risker med detta som är lite större än till exempel
              i Sverige. Jag hoppas att man tonar ned retoriken så att man efter
              valet kan ha de konstruktiva kompromisser som gör att man kan
              gå vidare på den europeiska vägen också vad gäller den viseringsfrihet
              som Bosnien borde ha fått för länge sedan men som bromsats av
              den bosniska oenigheten.
            </seg>
            <seg n="89382e1f">
              Jag kan försäkra Jasenko Omanovic att Sverige kommer att fortsätta
              att spela en aktiv roll för att försöka hjälpa Bosnien, men i
              grunden måste Bosnien hjälpa sig självt.
            </seg>
          </u>
          <note type="speaker" n="8bc3da0a">
            Anf. 32 JASENKO OMANOVIC (s):
          </note>
          <u who="unknown" xml:id="i-d2e36a0a959be3dc-10" n="cba46dc6">
            <seg n="8061d000">
              Herr talman! Jag kan hålla med om att det inte är någon annan
              som kan göra jobbet åt Bosnien än Bosnien självt, men man kan
              underlätta för landet genom att ta bort en del hinder på vägen.
              För ett land som befann sig i krig för bara 15 år sedan, ett krig
              inom landet mellan olika befolkningsgrupper, är det inte så lätt
              att glömma, särskilt inte med tanke på hur våldsamt kriget var.
              Därför blir frågan hur Europeiska unionen kan underlätta det hela.
            </seg>
            <seg n="5993c66a">
              Ett sätt i underlättandet vore att använda sig av Kroatien och
              Serbien. Inställningen från Zagreb och Belgrad till Bosnien borde
              kunna leda till att få ned de nationalistiska tongångarna i Bosnien.
              Jag blev mycket glad när jag såg att den kroatiske presidenten
              var i det bosniska parlamentet och bad om ursäkt för Kroatiens
              agerande under kriget i Bosnien. Det var mycket bra. Jag hoppas
              att det kommer att tas fler initiativ där man från Kroatiens och
              Serbiens sida försöker visa att nationalism inte är en väg för
              Bosnien utan att man måste kunna sätta sig vid bordet och förhandla.
            </seg>
            <seg n="cb7601bd">
              Jag förstår att det behöver göras en del mindre ändringar i författningen,
              men för folket, för fyra miljoner bosnier, står det mellan hopp
              och förtvivlan. Det handlar om möjligheten att vara med i Europeiska
              unionen och känna tillhörigheten i gemenskapen och kanske hitta
              en väg tillbaka. Det finns en del som säger att vi med det krig
              som var endast klarat av en halvlek i matchen. Det finns fortfarande
              krafter i Bosnien som säger att det blev oavgjort, att domaren
              avbröt matchen. Sådana uttryck används i Bosnien, vilket är mycket,
              mycket beklagligt. Förmodligen dyker de upp även i valrörelsen.
            </seg>
            <seg n="49e9d782">
              Det är därför viktigt med visioner. Jag träffade en 28-årig journalist
              i Sarajevo som sade till mig: Vilka signaler skickar EU till mig
              och alla andra unga? Är det att vi ska ha kraft att leda Bosnien
              framåt i rätt riktning, att vi måste engagera oss? De signalerna
              når inte ut till oss, ifall Europa skickar dem.
            </seg>
            <seg n="67b5930b">
              Det finns ett initiativ från de socialdemokratiska partierna
              i Europa som handlar om 2014. Man vill att västra Balkan då ska
              vara inkluderat i EU. År 2014 är det hundra år sedan skottet i
              Sarajevo, hundra år sedan första världskriget startade. Det skulle
              vara en signal till medborgarna i Bosnien och västra Balkan att
              vi nu sätter punkt för krigandet i Europa. Symboliken är mycket
              viktig, och om man på så sätt kunde ge signaler vore det väldigt
              bra.
            </seg>
          </u>
          <note type="speaker" n="d0a591e6">
            Anf. 33 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-11" n="18115a8f">
            <seg n="a7e46926">
              Herr talman! Ja, det skulle vara väldigt bra.
            </seg>
            <seg n="8af4b15e">
              När det gäller 2014 och den visionen tror jag att jag till och
              med skrev om detta i den bok jag skrev om Bosnien. Så kommer det
              dess värre inte att bli, och det av två skäl.
            </seg>
            <seg n="d45fc2b2">
              Det första är att jag tyvärr uppfattar att entusiasmen för en
              utvidgning av Europeiska unionen håller på att mattas. Från svensk
              sida motarbetar vi det så mycket vi kan. Jag tillhör dem som argumenterar
              på ett sätt som ibland uppfattas som närmast fundamentalistiskt
              för vikten av att Europeiska unionen håller dörren öppen för alla
              andra européer som vill komma in, eftersom det driver på reform-
              och demokratiseringsprocessen i dessa länder. Om vi stängde dörren
              eller bromsade processen skulle det få negativa effekter. Det
              gäller inte bara Bosnien, men Bosnien är ett exempel. Det är den
              ena faktorn.
            </seg>
            <seg n="e16eef03">
              Den andra faktorn är att det på olika kanter lekts lite för mycket
              med nationalism i den bosniska politiska debatten också delvis
              genom att säga att det kan väl det internationella samfundet,
              inte bosnierna själva, klara. Man har inte velat sätta sig ned
              och göra de ganska svåra kompromisser som ett nationsbyggande
              efter ett krig innebär.
            </seg>
            <seg n="24e61f30">
              Jag tillhör definitivt inte dem som säger att man ska glömma
              det som inträffade under kriget, och oavsett hur mycket jag sade
              det skulle det ändå aldrig inträffa, och bör inte inträffa. Man
              ska inte glömma, men man ska gå vidare. Det är det som Europa
              i sin helhet har gjort, och det måste även Bosnien göra. Vi ska
              hjälpa till. Det handlar om hela regionen, och i det sammanhanget
              spelar Kroatien och Serbien en viktig roll.
            </seg>
            <seg n="b946ac62">
              Jag tycker att den regionala bilden nu är bättre än den varit
              på mycket länge. För några veckor sedan träffades presidenterna
              från Kroatien och Serbien samt ordföranden i presidentrådet i
              Bosnien inom ramen för det så kallade Igmaninitiativet i Sarajevo
              och utfärdade en gemensam deklaration som var mycket positiv.
              Strax därefter åkte den nye kroatiske presidenten Josipović till
              de norra och västra delarna av Bosnien och besökte tillsammans
              med den serbiske ledaren Tadić och Tihić, ledaren för SDA, det
              bosnienmuslimska traditionella nationalistiska partiet, tre av
              de orter som är förknippade med massakrer mot muslimer, kroater
              och serber för att markera försoningen. Det hade inte varit möjligt
              för fem år sedan. Att den typen av försoningshandlingar nu drivs
              av Zagreb och av Belgrad är självfallet mycket positivt.
            </seg>
            <seg n="87a2dcea">
              Nu är det val i Bosnien. Det är väl bra det, vi är för demokrati,
              men framför allt medierna oroar mig. Jag är nu mer oroad av det
              nationalistiska tonfallet i medierna i Bosnien än jag skulle ha
              varit för fem år sedan. Jag hoppas att de inte bedriver en nationalistisk
              agitation, oavsett vilka det gäller, som är ansvarslös, och att
              det finns förutsättningar att gå vidare efter valet.
            </seg>
            <seg n="036e3e27">
              Det finns de som talar om risken för nya krig. Jag tillhör inte
              dem, bland annat av det skälet att om det är något krig leder
              till, och Bosnien har gått igenom ett krig, så är det att människorna
              är alldeles övertygade om att de inte vill vara med om det igen.
              Krig har Bosnien upplevt. Det återkommer inte i denna generation.
            </seg>
            <seg n="512de702">
              Det innebär emellertid inte att man inte måste ta sig över hinder
              för att genomföra den försoningsprocess som är en förutsättning
              för Bosnien och kärnan i hela den europeiska integrationen. Den
              europeiska integrationen bygger på den bittra erfarenheten av
              krig mellan nationerna, och det är den visionen som bär det europeiska
              integrationsarbetet framåt. Den visionen bär försoningsarbetet
              på hela Balkan vidare, och det är den visionen, förknippad med
              rätten att resa, rätten till bättre ekonomisk utveckling, rätten
              till rimlig utbildning, som också ska föra den bosniska utvecklingen
              framåt.
            </seg>
          </u>
          <note type="speaker" n="92324cba">
            Anf. 34 JASENKO OMANOVIC (s):
          </note>
          <u who="unknown" xml:id="i-d2e36a0a959be3dc-12" n="cba46dc6">
            <seg n="ab30d99b">
              Herr talman! Som ministern sade är det val i Bosnien. EU har
              nu möjlighet att visa sin beslutsamhet och stödja de demokratiska
              krafterna i valet i Bosnien. EU har möjlighet att visa att vägen
              till EU inte går genom nationalism, visa de bosniska medborgarna
              att ett EU-medlemskap inte är någon omöjlighet. Det är sådana
              signaler man kan ge. Man kan börja med det.
            </seg>
            <seg n="ca358ea0">
              Det skulle vara intressant att höra ministern kommentera det
              faktum att Bosnien nu är det enda land i det forna Jugoslavien
              vars medborgare fortfarande har visumkrav när de ska besöka EU.
              Hur går det arbetet? Finns det några länder, och i så fall vilka,
              som bromsar det? Det vore intressant att höra.
            </seg>
            <seg n="56d217f6">
              Jag vill tro på idén om 2014, om inte som EU- medlem, det kanske
              är för optimistiskt, så åtminstone som ett land som kommit en
              bra bit på väg mot EU-medlemskap, ett land som gjort stora framsteg.
            </seg>
            <seg n="d9e4e7ca">
              Därför är det viktigt att visa att Europeiska unionen har ambitionen
              och att Sverige ska vara i spetsen. Många medborgare i Bosnien-Hercegovina
              ser Sverige som ett vänland, som ett land som har kämpat för Bosnien-Hercegovinas
              sak.
            </seg>
          </u>
          <note type="speaker" n="674dbffc">
            Anf. 35 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-13" n="18115a8f">
            <seg n="cc01328c">
              Herr talman! Så är det. Jag tror att vi är väldigt eniga.
            </seg>
            <seg n="27e8f13f">
              Jag tror inte att regionen är medlem i EU 2014, men låt oss gemensamt
              se till att hela regionen, Kroatien undantaget, år 2014 är väl
              inne i processen mot medlemskap och att Bosnien är med i detta
              och inte halkar efter. Jag tror att det är oerhört viktigt att
              så är fallet.
            </seg>
            <seg n="b0ba072c">
              Avskaffande av viseringskravet är en viktig del av detta. Det
              är Bosnien och Albanien som återstår. Kommissionen gav Cecilia
              Malmström en rätt positiv värdering av möjligheterna härförleden,
              men det återstår några mer tekniska krav. Jag hoppas att de bosniska
              myndigheterna kan uppfylla dem rätt snabbt, så att först ministerrådet
              och därefter Europaparlamentet kan ta ett beslut omedelbart efter
              sommaren, så att detta också blir verklighet.
            </seg>
            <seg n="81f43656">
              Jag kan också försäkra att Sverige inte bara är den ledande bilaterala
              hjälpgivaren till Bosnien i olika sammanhang. Sida har gjort skillnad
              i Bosnien på ett sätt som man inte kan säga om särskilt många
              länder, och det är viktigt att fortsätta med det. Vi har också
              den fördelen att vi, på grund av tragiska omständigheter, har
              många personer av bosnisk härkomst som finns i detta land och
              som är en brygga mellan Sverige och Bosnien. Sedan är Sverige
              ett av de länder, om inte det land som allra tydligast talar om
              medlemskapsperspektivet för Bosnien, Balkan och för alla de länder
              som har sökt och nu vill förhandla om medlemskap. Det är enligt
              min mening alldeles avgörande för att vi ska få fred och stabilitet
              för dessa länder och i det europeiska närområdet för oss själva
              också.
            </seg>
            <seg n="e714f8fa">
              Jasenko Omanovic kan vara alldeles övertygad om att vi över partigränserna
              i Sveriges riksdag kommer att fortsätta arbeta med full kraft
              för detta under de kommande åren.
            </seg>
          </u>
          <note n="a2b34168">
            Överläggningen var härmed avslutad.
          </note>
          <note n="195d17e0">
            4 § Svar på interpellation 2009/10:450 om situationen i Vitryssland
          </note>
          <note type="speaker" n="10da7fa6">
            Anf. 36 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-14" n="18115a8f">
            <seg n="7d426caa">
              Herr talman! Kenneth G Forslund har frågat mig vilken min allmänna
              bedömning av situationen och utvecklingen i Vitryssland är, om
              jag i Sveriges eller EU:s kontakter med Vitryssland har riktat
              eller avser att rikta kritik mot de nya begränsningarna för alla
              vitryssars och särskilt oppositionellas möjlighet att erbjuda
              respektive använda Internetförbindelser, samt vilka möjligheter
              det finns för mig att agera för att Sverige eller EU ska stimulera
              att demokratiserande steg tas inför det kommande presidentvalet.
            </seg>
            <seg n="3720a04d">
              Det är min bedömning att utvecklingen i Vitryssland för närvarande
              går åt fel håll. Efter en period av vissa framsteg har de senaste
              månaderna präglats av hårdare behandling av oliktänkande i Vitryssland,
              ytterligare begränsningar av yttrandefriheten och andra steg som
              fjärmar Vitryssland från Europas värdegrund. Detta gäller inte
              minst också det faktum att Vitryssland, som enda land på vår kontinent,
              fortsätter att utdöma och verkställa dödsstraff. Jag känner oro
              inför denna utveckling.
            </seg>
            <seg n="ef3b4a22">
              EU:s höga representant för utrikes frågor och säkerhetspolitik
              har vid flera tillfällen påtalat den bristande vitryska respekten
              för grundläggande fri- och rättigheter samt understrukit att en
              positiv utveckling avseende demokratiska värderingar är en förutsättning
              för en fördjupad relation mellan EU och Vitryssland. Jag och andra
              svenska representanter har framfört liknande budskap i kontakter
              med vitryska företrädare, däribland utrikesminister Sergej Martynov.
              Detta är en mycket viktig del i Sveriges och EU:s löpande dialog
              med Vitryssland.
            </seg>
            <seg n="b01a202b">
              EU har särskilt uppmärksammat de nya vitryska bestämmelserna
              om användandet av Internet och bland annat uppmanat vitryska regeringen
              att samarbeta med OSSE:s representant för mediefrihet.
            </seg>
            <seg n="060fda8e">
              Inför presidentvalet i Vitryssland är det angeläget att fortsatt
              stödja de demokratiska krafterna i landet och verka för att internationella
              observatörer bereds möjlighet att övervaka genomförandet av valet
              i dess helhet. Sverige kommer som en av de största bilaterala
              biståndsgivarna till Vitryssland att bidra till detta. Det svenska
              utvecklingssamarbetet med Vitryssland syftar till att bidra till
              demokratisk och marknadsekonomisk utveckling genom stöd till bland
              annat det civila samhället, fria medier och politiska aktörer.
              Sverige verkar inom många områden, med olika aktörer och på olika
              nivåer för att skapa breda kontaktytor och öka förutsättningarna
              för utveckling i demokratisk riktning.
            </seg>
            <seg n="e16406b1">
              Regeringen följer utvecklingen i Vitryssland nära och verkar
              för att EU även fortsättningsvis agerar kraftfullt för att påverka
              den vitryska ledningen i demokratisk riktning.
            </seg>
          </u>
          <note type="speaker" n="78f49607">
            Anf. 37 KENNETH G FORSLUND (s):
          </note>
          <u who="kenneth_g_forslund_2c9ca3" xml:id="i-46b2b6ebeaf97952-0" n="285e9128">
            <seg n="85bbe29a">
              Herr talman! Till att börja med vill jag tacka utrikesministern
              för svaret. I allt väsentligt har vi nog samma uppfattningar om
              situationen i Vitryssland och om behovet av förändringar och demokratisering
              där.
            </seg>
            <seg n="07e1e7c7">
              En av anledningarna till att jag framställde den här interpellationen
              är att vi lever i en värld som präglas av det som ibland kallas
              CNN-effekten att någon dramatisk händelse tilldrar sig alla mediers
              och all offentlig uppmärksamhet och att allt sökarljus riktas
              ditåt. När spotlighterna vinklas åt något annat håll är det lätt
              för den här typen av regimer att börja ta chanser och agera i
              vetskapen om att de troligen inte kommer att bli uppmärksammade
              när de gör det. Det har vi sett tidigare, exempelvis på Kuba,
              där det har skett stora arresteringar och interneringar av politiskt
              oppositionella när omvärldens ljus har varit riktat någon annanstans,
              mot någon annan kris- eller konflikthärd.
            </seg>
            <seg n="f98bdc71">
              Även om vi har ganska liknande uppfattning tycker jag därför
              att det är viktigt att hålla den här frågan aktuell och levande.
              Vitryssland är ett europeiskt land. Det är den sista diktaturen
              på vår kontinent, i vart fall i vår omedelbara närhet. Det känns
              ganska frustrerande att det får fortgå på det sätt som det gör
              i Vitryssland. Jag talar om den politiska kurragömmalek som president
              Lukasjenko ägnar sig åt, där han spelar ut Ryssland och EU mot
              varandra och lovar än det ena, än det andra och söker stöd och
              samarbete. Man lovar förbättringar och framsteg, men slutkänslan
              är att det kanske blev ett steg framåt men alldeles definitivt
              två steg bakåt. Det är en ständig källa till oro och besvikelse
              och naturligtvis också frustration.
            </seg>
            <seg n="0f8e7e2c">
              Nu står vi inför ett val i Vitryssland. Då kommer naturligtvis
              omvärldens uppmärksamhet på Vitryssland att öka, men det innebär
              också det ser vi redan nu att förtryckets grepp hårdnar om oppositionen
              och om de små försök till fria medier som finns.
            </seg>
            <seg n="c5e96682">
              Därför är det så viktigt att uppmärksamma situationen för Internetanvändande
              och informationsspridningen på Internet. De är en liten del av
              oppositionens möjligheter att arbeta och sprida information. När
              man nu har börjat driva igenom ny lagstiftning som starkt kan
              begränsa möjligheterna till informationsspridning och öka möjligheterna
              att spåra den som sprider eller till och med tar del av information
              som av regimen anses misshaglig är det naturligtvis djupt oroande
              och beklagligt.
            </seg>
            <seg n="16c4b656">
              Därför är det bra och viktigt med det arbete som sker inom EU.
              Där har man också pekat på den väg som utrikesministern tar upp
              i sitt svar, om att man ska granska sin egen medielagstiftning
              i förhållande till hur vi gör i resten av Europa. Det är bra,
              och det är viktigt att det arbetet fortsätter.
            </seg>
            <seg n="6f88c45e">
              Det finns dock saker som jag saknar i utrikesministerns svar.
              Det handlar exempelvis om arbetet i det Östliga partnerskapet
              och möjligheterna till parlamentariskt samarbete eller utbyte.
              Även om det inte är legitima parlamentariker i Vitryssland tror
              jag att det kan vara bra att prata med dem. Har utrikesministern
              någon idé om hur det skulle kunna gå till?
            </seg>
          </u>
          <note type="speaker" n="0e05269c">
            Anf. 38 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-15" n="18115a8f">
            <seg n="0cadd1a2">
              Herr talman! Låt mig börja med att lite bortsett från det rutinartade
              tacka Kenneth G Forslund för interpellationen, för den har gett
              mig en möjlighet att ta upp dessa frågor. När jag för bara någon
              vecka sedan träffade den vitryske utrikesministern och hade ett
              rätt bistert samtal med honom sade jag att en interpellation av
              en socialdemokrat, företrädande oppositionen, skulle komma att
              besvaras av mig i synnerligen bistra termer och att det kommer
              att ge möjlighet för honom att läsa bistra texter om vad den samlade
              opinionen i den svenska riksdagen tycker om utvecklingen. Han
              noterade detta, så jag tackar för denna möjlighet.
            </seg>
            <seg n="fa2d2601">
              Vi går nu in i ett läge där presidentvalet i Vitryssland kommer
              att börja dominera det politiska skedet. Jag tror att det är rätt
              som Kenneth Forslund säger, att en del av de åtstramningar som
              vi har sett under den senaste tiden ska ses i ljuset av det kommande
              presidentvalet och den lilla osäkerhet som ett presidentval trots
              allt kommer att medföra.
            </seg>
            <seg n="d6994bf7">
              Jag kan försäkra er om att vi kommer att följa varje del i utvecklingen
              mot detta presidentval med allra största uppmärksamhet. Det är
              inte bara Sverige. Det är också några andra länder. Jag skulle
              inte säga att det är alla 27, men det är några andra länder inom
              Europiska unionen som vi har en mycket nära kontakt med när det
              gäller att följa detta och se vad vi kan göra för att påverka
              utvecklingen.
            </seg>
            <seg n="a34ea7ef">
              Vi har mycket tydligt fäst uppmärksamheten på inskränkningarna
              i Internet i den nya lagstiftningen. Sverige har tillsammans med
              Förenta staterna, framför allt, tagit den internationella ledningen
              när det gäller att uppmärksamma Internet och frihet, både friheten
              för Internet och friheten på Internet. Lagstiftningen i Vitryssland
              är ett av de missförhållanden och de övertramp som vi har riktat
              det internationella strålkastarljuset mot.
            </seg>
            <seg n="9ff534ea">
              Det är också viktigt att vi från den svenska riksdagen, alla
              politiska partier, med de respektive kontakter som jag vet att
              vi har i Vitryssland utnyttjar perioden fram till presidentvalet
              för att stärka och uppmuntra de demokratiskt sinnade krafter som
              finns i detta Vitryssland. Vi måste se till att på olika sätt
              stärka deras möjligheter.
            </seg>
            <seg n="161a55bc">
              Kenneth Forslund ställer en konkret fråga till mig som jag inte
              är alldeles säker på att jag för ögonblicket har det fullständiga
              svaret på. Det gäller de parlamentariska kontakterna inom ramen
              för det östliga partnerskapet. Jag delar uppfattningen att vi
              inte ska skärma av oss från kontakter också med det vitryska parlamentet,
              för där kan finnas krafter som kanske i ett längre perspektiv
              kan spela en något mer konstruktiv roll än vad de gör i dag.
            </seg>
            <seg n="c9cace73">
              Här är lite av motsättningar mellan olika lösningar i fråga om
              hur man ska göra detta. Å ena sidan är det Europaparlamentet som
              vill spela en aktiv roll. Å andra sidan är det de 27 nationella
              parlamenten. Och det handlar om hur man ska ta med olika oberoende
              företrädare.
            </seg>
            <seg n="b3e14e92">
              När jag var i beröring med frågan senast, för tre fyra veckor
              sedan, hade man inte nått någon överenskommelse mellan företrädare
              för de nationella parlamenten i de 27 staterna och Europaparlamentet
              om hur man skulle hantera den parlamentariska delen.
            </seg>
            <seg n="cb12d884">
              Här vill vi från regeringssidan inte diktera någon lösning, utan
              jag ber att få hänvisa, för närmare information, till utrikesutskottets
              ordförande respektive vice ordförande som förmodligen vet mer
              än jag om just denna fråga.
            </seg>
          </u>
          <note type="speaker" n="1990184c">
            Anf. 39 KENNETH G FORSLUND (s):
          </note>
          <u who="kenneth_g_forslund_2c9ca3" xml:id="i-46b2b6ebeaf97952-1" n="285e9128">
            <seg n="23bd57e9">
              Herr talman! Jag får tacka för den kompletterande upplysningen
              och svaret om den interparlamentariska dialogen. Det är bra att
              vi har en utrikesminister som är öppen för och ser behovet av
              en sådan. När det gäller hur detta exakt ska gå till brukar det
              vara ett kärt ämne i sådana här internationella sammanhang att
              diskutera länge innan det väl kommer på plats.
            </seg>
            <seg n="8056e640">
              Sedan finns det en annan dimension av detta. Och det är det har
              jag egen erfarenhet av svårigheten att över huvud taget få träffa
              de här parlamentarikerna i Vitryssland, av den enkla anledningen
              att de inte vågar. Det är många möten som vi har trott skulle
              bli av som av olika skäl inte har blivit av. De har bokats av
              och bokats om och sedan bokats av igen och så vidare.
            </seg>
            <seg n="35646f76">
              Men jag tror att det är viktigt att vi ändå försöker att skapa
              de här kontaktytorna. Det blir nämligen en alternativ väg för
              information in i systemet. Sedan är det sannolikt en ganska blandad
              församling som sitter där. Även om de sitter på den diktatoriska
              regimens villkor är det säkert några av dem som inte bara kommer
              att vara en del av problemet i dag. De kommer möjligen också att
              vara en del av lösningen i framtiden när det gäller att demokratisera
              Vitryssland.
            </seg>
            <seg n="612d1c0f">
              Givetvis måste var och en ställas till svars för sina handlingar,
              men vi ska inte heller utesluta att några av de här parlamentarikerna
              faktiskt kan finnas med i framtiden i ett demokratiskt Vitryssland
              och spela en viktig roll för att driva demokratiseringen framåt.
            </seg>
            <seg n="238ee548">
              Informationsfriheten och Internetfriheten ja, vi är överens om
              att det är oerhört väsentligt. Jag har en tanke. När man nu stänger
              möjligheter kanske ett av bidragen, som Sverige kan ge, kan vara
              att öppna möjligheter och bereda plats för nyhetsförmedling med
              vitryskt innehåll på svenska servrar, så att det i alla fall kan
              finnas tillgängligt. Sedan vet vi av erfarenhet att om det bara
              finns någonstans där man kan få upp informationen brukar det,
              mer eller mindre krångligt, kanske ofta mer krångligt, gå att
              även ur ganska slutna system få ut informationen. Därmed kan man
              få ut den på de här nyhetsförmedlingarna och på informationssajter
              och annat som gör att omvärlden kan ta del av det som faktiskt
              händer i Vitryssland.
            </seg>
            <seg n="30618b47">
              Har utrikesministern någon idé om hur Sverige skulle kunna bidra
              till en sådan, så att säga, säkring av informationsmöjligheterna?
              Det kan faktiskt rent av vara så att Sverige gör någonting redan
              i dag som har undgått mig det ska jag ärligt säga.
            </seg>
          </u>
          <note type="speaker" n="b9e44e0f">
            Anf. 40 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-16" n="18115a8f">
            <seg n="47ea6979">
              Herr talman! Låt mig i denna del säga en sak: Erfarenheten från
              när man försöker begränsa Internet är väl, tack och lov, att det
              inte är alldeles lätt att göra det.
            </seg>
            <seg n="93a5baf8">
              Jag vet att den möjlighet som Kenneth G Forslund antyder utnyttjas,
              det vill säga att information kan finnas på servrar som finns
              i andra länder. Det är kanske inte den svenska statens omedelbara
              uppgift att göra detta, men vi ger, som bekant, bidrag till stiftelser
              närstående de svenska politiska partierna. Jag vet att i åtminstone
              ett av fallen förekommer sådan här verksamhet som då dessa står
              för.
            </seg>
            <seg n="2bbf7558">
              Vi ger ett rätt brett stöd till olika typer av vitryska aktiviteter,
              och jag utgår från att denna typ av informationsförsörjning är
              ett naturligt och relativt billigt inslag i den typen av verksamhet.
              Jag kan nämna att det inte bara gäller Sverige, utan det finns
              också andra länder som är engagerade i detta.
            </seg>
            <seg n="7c8cb868">
              Vi har också ett brett stöd när det gäller olika möjligheter
              att ge utbildning till unga människor från Vitryssland som av
              olika skäl förnekats rätten till en rimlig utbildning i sitt eget
              land.
            </seg>
            <seg n="c53fbe26">
              Jag hoppas, som jag sade tidigare, att svenska parlamentariker,
              svenska politiska partier och svenska politiska partiers närstående
              politiska stiftelser ska utnyttja alla de möjligheter som finns
              när det gäller att bredda kontakten med Vitryssland.
            </seg>
            <seg n="734d73fb">
              Jag delar Kenneth G Forslunds allmänna inställning, att breda
              kontaktytor in i olika delar av det vitryska samhället är betydelsefulla
              för att vi ska få ett bättre informationsunderlag men också för
              att vi ska kunna knyta kontakter och framföra de budskap som vi
              har med den bredd som kanske inte annars skulle vara möjlig.
            </seg>
            <seg n="875b183a">
              Med detta tror jag att man kan säga att vi har en bred parlamentarisk
              uppbackning i Sverige, i riksdagen, men också europeiskt för att
              försöka verka för en förändring.
            </seg>
            <seg n="79b5dcbd">
              Låt mig bara lägga till, även om det inte riktigt hör till frågan,
              att det möjligtvis är en upptrappning på gång av gaskonflikten
              mellan Ryssland och Vitryssland. Vi har ett spänt skede. President
              Medvedev beordrade häromdagen de ryska gasmyndigheterna att stänga
              av leveranserna om inte Vitryssland från och med relativt nära
              i tiden liggande datum accepterar en icke oväsentligt höjd prisnivå.
            </seg>
            <seg n="44cf4219">
              Det här ska ses i relation till andra konflikter som pågår inom
              det vida området. Det gäller inte minst den roll som Vitryssland
              nu har kommit att spela i krisen i Kirgizistan, som är någonting
              som upptar rätt mycket av vår uppmärksamhet just nu.
            </seg>
          </u>
          <note type="speaker" n="9d352dad">
            Anf. 41 KENNETH G FORSLUND (s):
          </note>
          <u who="kenneth_g_forslund_2c9ca3" xml:id="i-46b2b6ebeaf97952-2" n="285e9128">
            <seg n="28a767da">
              Herr talman! Utrikesministern pekar på det ganska omfattande
              utbyte som sker och på de möjligheter som ges för studenter och
              ungdomar att komma till Sverige för att få utbildning. Det är
              väldigt bra. Jag tror att det är ett långsiktigt viktigt verktyg
              när det gäller att bidra till ett lands utveckling och till ett
              lands demokratisering, att ha just den här typen av ungdoms- och
              studentutbyten.
            </seg>
            <seg n="776f47ef">
              Jag kan egentligen bara komplettera med att nämna ytterligare
              en sak som sker, förutom studentutbyten och ungdomsutbyten i allmänhet
              och de partipolitiska samarbetena i respektive parti och inne
              i Vitryssland. Det är att också kyrkorna har ett viktigt arbete
              med att arrangera olika sommarläger runt om i Sverige där man
              tar emot vitryska barn, några av deras anhöriga och ledare för
              olika grupper som följer med. Det tror jag också är ett oerhört
              väsentligt arbete, därför att det skapar öppningar in i det vitryska
              samhället och personliga kontakter mellan människor, kontakter
              som förhoppningsvis rentav kan bli livslånga och säkerligen också
              bidra till en positiv utveckling långsiktigt.
            </seg>
            <seg n="6e64161d">
              Jag vill till slut bara uttrycka min uppskattning och konstatera
              att det är bra att vi delar ambitionen när det gäller hur vi vill
              se utvecklingen i Vitryssland i framtiden. Jag är inställd på
              att det även fortsättningsvis kommer att vara en lång vandring.
              Det har jag lärt mig vid det här laget. Det går inte så fort som
              man skulle vilja eller önska när det gäller att ändra i det vitryska
              systemet. Men historien visar ändå från andra delar av världen
              att det till slut kommer att gå.
            </seg>
            <seg n="5fa9a0b0">
              Avslutningsvis vill jag tacka utrikesministern för hans svar.
            </seg>
          </u>
          <note type="speaker" n="b35e14cf">
            Anf. 42 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-17" n="18115a8f">
            <seg n="0533e7f6">
              Herr talman! Låt mig bara för protokollet och för fullständighetens
              skull jag tror att Kenneth G Forslund är väl medveten om detta
              säga att vi har ett rätt omfattande utvecklingssamarbete med Vitryssland.
              Det ligger nu på i storleksordningen 90 miljoner kronor per år.
              Det handlar om demokrati och MR-insatser, inte uteslutande men
              till stor del, men också om social- och hälsovård respektive näringslivssamarbete
              och i någon utsträckning kultur, utbildning och miljö. Det ingår
              i den långsiktiga strävan att bredda kontaktytorna och förbereda
              en övergång till en rimligare samhällsutveckling.
            </seg>
            <seg n="a4f6d263">
              Vi arbetar nu med fortsättningen av detta, och preliminärt kan
              jag säga att vi planerar för en icke oväsentlig höjning av volymen
              för de samlade svenska insatserna för att åstadkomma detta, ett
              belopp på i storleksordningen 120 miljoner kronor per år i stället
              för 90 miljoner kronor.
            </seg>
          </u>
          <note n="a2b34168">
            Överläggningen var härmed avslutad.
          </note>
          <note n="08457a52">
            5 § Svar på interpellation 2009/10:465 om Sveriges agerande i
            fråga om nedrustning och icke-spridning
          </note>
          <note type="speaker" n="98def381">
            Anf. 43 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-18" n="18115a8f">
            <seg n="e10f1857">
              Herr talman! Urban Ahlin har frågat mig vilka initiativ jag avser
              att driva som kan göra Sverige till en internationell kraft för
              nedrustning och icke-spridning.
            </seg>
            <seg n="628bc6ab">
              Det torde vara de flesta väl bekant att vi under de senaste åren
              från svensk sida spelat en både framträdande och internationellt
              uppskattad roll i olika viktiga nedrustningsfrågor. Inte minst
              gäller detta de viktiga frågorna om de steg som kan tas mot en
              värld utan kärnvapen.
            </seg>
            <seg n="dd46e0ef">
              Interpellanten har själv uppmärksammat att jag var den ende utrikesminister
              som inbjöds när den globala koalitionen Global Zero nyligen höll
              sitt viktiga möte i Paris. Detta var självfallet ett erkännande
              av den betydelse vår röst tillmäts i dessa frågor. Och självfallet
              var det ingen tillfällighet att Sverige tillhörde de nationer
              som av president Obama inbjöds till Nuclear Security Summit i
              Washington nyligen. Såväl statsminister Reinfeldt som jag själv
              deltog för att understryka den vikt vi fäster vid frågan.
            </seg>
            <seg n="48e67b0c">
              Jag tillhörde också de utrikesministrar som deltog i öppnandet
              av översynskonferensen för icke-spridningsavtalet i New York nyligen.
              Jag utgår från att det jag där sade är bekant och ser ingen anledning
              att upprepa det här.
            </seg>
            <seg n="5feee972">
              Sverige spelade en aktiv roll för att möjliggöra att denna också
              resulterade i en överenskommelse, och arbetet med att se till
              att denna också förverkligas kommer att bli viktigt för oss under
              de kommande åren.
            </seg>
            <seg n="52c3c99d">
              Speciell uppmärksamhet har vårt initiativ tillsammans med Polen
              om icke-strategiska så kallade taktiska kärnvapen fått. Det är
              nog ingen överdrift att säga att detta tillhör de allra mest uppmärksammade
              initiativen på detta område under de senaste åren. Även detta
              arbete kommer vi alldeles självklart att föra vidare.
            </seg>
            <seg n="0d859e8c">
              Vi har i detta sammanhang också ett mer omedelbart eget intresse
              av att antalet kärnvapen i vår del av Europa fortsätter att reduceras.
              Ömsesidiga åtgärder av USA och Ryssland torde vara en förutsättning
              för att detta kan ske.
            </seg>
            <seg n="2e3a72b4">
              Låt mig i det sammanhanget säga att jag är övertygad om att ensidiga
              krav enbart på USA att dra tillbaka militära baser från andra
              länder skulle riskera Sveriges trovärdighet och därmed också våra
              möjligheter att effektivt driva till exempel frågan om taktiska
              kärnvapen. De utmaningar vi står inför på dessa områden är många,
              och jag har mer utförligt berört dem i olika anföranden.
            </seg>
            <seg n="36f140f0">
              Låt mig nämna Nordkorea, som har lämnat NPT-fördraget och genomfört
              två nukleära prov, liksom Iran, som ju inte lever upp till de
              internationella krav som ställts av främst FN:s säkerhetsråd.
              I det sammanhanget kommer vi också att ha anledning att ägna kraft
              åt frågan om kärnvapenfrihet i hela Mellanöstern.
            </seg>
            <seg n="c6e54602">
              Viktigt blir också att fortsätta vårt arbete för en multilateralisering
              av kärnbränslecykeln. Nya initiativ kommer att förberedas på detta
              område.
            </seg>
            <seg n="7fad21e3">
              Låt mig också nämna att vi självfallet kommer att ha anledning
              att ägna uppmärksamhet åt frågor om konventionell rustningskontroll
              i Europa. Jag ser framför mig att dessa frågor kommer att bli
              viktiga under de närmaste åren.
            </seg>
            <seg n="253dfb6c">
              Att man lyssnar till Sveriges röst i dessa sammanhang har sin
              grund i att vår politik uppfattas som kompetent och kunnig, saklig
              och balanserad samt väl förankrad i en säkerhetspolitisk syn som
              är ansvarsfull och realistisk.
            </seg>
          </u>
          <note type="speaker" n="29fca507">
            Anf. 44 URBAN AHLIN (s):
          </note>
          <u who="urban_ahlin_6f94f1" xml:id="i-76bfb1f5bfa2214b-0" n="18798937">
            <seg n="c7c071ac">
              Herr talman! Jag ber att få tacka utrikesministern för svaret
              på min interpellation. Ibland är det faktiskt riktigt roligt att
              läsa de interpellationssvar som Carl Bildt har skrivit. Man får
              läsa dem ordentligt för att förstå vad de betyder.
            </seg>
            <seg n="a0f772c9">
              Till exempel: Det torde vara de flesta väl bekant att vi under
              de senaste åren från svensk sida spelat en framträdande roll i
              viktiga nedrustningsfrågor.
            </seg>
            <seg n="05a4b5e7">
              Jag tycker att det är lite talande att utrikesministern inte
              säger under mandatperioden eller under min tid som utrikesminister.
              Här handlar det om vi under de senaste åren.
            </seg>
            <seg n="b50d005d">
              Det är naturligtvis korrekt. Jan Eliasson har spelat en framträdande
              roll. Anna Lindh gjorde fantastiska insatser. Sverige blev känt
              genom den Blixkommission som lade fram ett antal förslag på hur
              vi skulle kunna åstadkomma nedrustning.
            </seg>
            <seg n="15038b65">
              Kritiken handlar ju om att den svenska regeringen har tystnat
              under den här mandatperioden. Det hade varit spännande att se
              vad som har åstadkommits under den här mandatperioden.
            </seg>
            <seg n="ca3f3632">
              Längre ned i svaret ser man att det står att Urban Ahlin har
              själv uppmärksammat att jag var den ende utrikesminister som inbjöds
              när den globala koalitionen Global Zero hade möte. Jag har uppmärksammat
              att Carl Bildt på sin blogg skrev att han i personlig kapacitet
              ställde upp på de målsättningar som Global Zero hade. I personlig
              kapacitet det är inte direkt något starkt ställningstagande, att
              här står den svenska regeringen upp för att vi ska ha en kärnvapenfri
              värld, när utrikesministern på sin blogg säger att han skriver
              under detta i personlig kapacitet. Då är naturligtvis frågan:
              Varför skriver du under det i personlig kapacitet? Ställer inte
              den svenska regeringen upp på Global Zeros viktiga målsättning?
              Du var ju själv där och tyckte att det var ett erkännande.
            </seg>
            <seg n="373081a0">
              Sedan tycker jag att det blir riktigt roligt när man vet sanningen.
              Såväl statsminister Reinfeldt som jag själv deltog för att understryka
              den vikt vi fäster vid frågan. Det var när ni deltog i Nuclear
              Security Summit som president Obama hade inbjudit till.
            </seg>
            <seg n="19771428">
              Vi har ju en del gemensamma vänner i Washington du och jag, Carl.
              Jag talade med en av organisatörerna av det här mötet. Hon var
              ganska irriterad över att Sverige hade meddelat att Fredrik Reinfeldt
              ville vara med på middagen och sedan lämna Security Summit. Enligt
              henne blev det en ganska brysk signal från den amerikanska administrationen:
              Vår president Obama tänker vara med på middagen och han kommer
              också personligen att leda alla fyra sessionerna dagen efter.
              En tydlig signal gavs till Sverige, att om inte er statsminister
              har tid att vara med hela tiden när vår president har det behöver
              han inte komma på middagen heller.
            </seg>
            <seg n="0e00a43b">
              Det vore lite kul att få reda på sanningen om detta, eftersom
              jag är ganska övertygad om att den person jag har talat med är
              mycket trustworthy, som de skulle säga over there. Men det är
              intressant att du tycker att det understryker den vikt vi fäster
              vid frågan. Jag vågar nog påstå att Reinfeldt tyckte att det var
              kul att vara där och gå på en middag.
            </seg>
            <seg n="3f7ae084">
              Vad sade ni sedan på Security Summit? Samma gemensamma vän i
              Washington var förvånad över att den svenska regeringen bara upprepade
              sådant som tidigare socialdemokratiska regeringar hade gjort för
              att faktiskt skydda kärnkraftverken österut och arbeta för att
              höganrikat uran inte kommer i orätta händer och att man slog sig
              för bröstet för satsningar som faktiskt tidigare regeringar har
              gjort, varav en del program dessutom har avslutats av den här
              regeringen.
            </seg>
            <seg n="f62a4d80">
              Det är kul när man läser interpellationssvaren från Carl Bildt.
              Man måste verkligen läsa noga för att se vad orden egentligen
              betyder. I nästa inlägg kommer jag att tala om klustervapen.
            </seg>
          </u>
          <note type="speaker" n="cfe562aa">
            Anf. 45 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-19" n="18115a8f">
            <seg n="e9620c2e">
              Herr talman! Urban Ahlin ägnade huvuddelen av sitt anförande
              åt några rykten från Washington. Låt mig säga att detta förefaller
              att vara rappakalja som saknar varje grund och som jag inte tycker
              är värdigt någon som ska vara företrädare för oppositionen i seriösa
              utrikespolitiska frågor. Jag vet att Urban Ahlin tycker mycket
              om att lyssna på rykten från olika amerikanska företrädare. Men
              att rykten om statsministerns middagsvanor, från uppenbarligen
              otillförlitliga amerikanska personer, ska vara utgångspunkt för
              den socialdemokratiska utrikespolitiken är väl att sänka denna
              ned till nivåer som det rödgröna samarbetet borde förskonas från.
              Detta sagt som en första kommentar.
            </seg>
            <seg n="b7d59b9f">
              Det är sant att vi på mötet i Washington talade till exempel
              om det polsk-svenska initiativet om taktiska kärnvapen. Det är
              nog det initiativ på nedrustningsområdet som jag anser har gjort
              mest från olika länders sida, som har haft starkast resonans i
              den internationella debatten under det senaste året.
            </seg>
            <seg n="73227ca5">
              Det är alldeles riktigt att det fanns sådant som har funnits
              med tidigare. Urban Ahlin nämner det svenska arbetet för säkerheten
              i kärnkraftverk i de östra delarna av Europa. Om det vet jag åtskilligt
              eftersom jag tog initiativ till det när jag var statsminister.
              Jag satte i gång det arbetet. Det arbetet fortsatte sedan under
              olika socialdemokratiska regeringar. Det var bra. I vissa delar
              har arbetet avslutats, och i andra delar fortsätter vi.
            </seg>
            <seg n="a36418b7">
              Jag skulle önska att diskussionen om dessa frågor kunde föras
              på en något högre nivå.
            </seg>
          </u>
          <note type="speaker" n="ec400231">
            Anf. 46 URBAN AHLIN (s):
          </note>
          <u who="urban_ahlin_6f94f1" xml:id="i-76bfb1f5bfa2214b-1" n="18798937">
            <seg n="bc5f4ca7">
              Herr talman! Det var tydligt att jag trampade på en öm tå för
              utrikesministern. Jag bara hänvisade till interpellationssvaret
              där Carl Bildt ägnar sig åt självskryt över hur han tycker att
              det arbete som regeringen har utfört borde uppfattas. Men tyvärr
              är han ensam i den internationella kretsen om att ge den bilden
              av den svenska nedrustningspolitiken. De flesta är förvånade över
              att den här regeringen har tagit så få initiativ när det ändå
              har funnits så stora och goda förutsättningar för Sverige att
              fortsätta att vara en ledande nedrustningsnation.
            </seg>
            <seg n="e224ca26">
              Låt mig återkomma till det område jag är extra nyfiken på, nämligen
              den klustervapenkonvention som nu har ratificerats och trätt i
              kraft. Det är naturligtvis inte tack vare den här regeringens
              arbete. Carl Bildt ägnade tid åt att i den här kammaren närmast
              förlöjliga det norska initiativet om en klustervapenkonvention,
              det vill säga något som skulle förbjuda klustervapen.
            </seg>
            <seg n="f3e8ef4e">
              Sverige tillhör inte de länder som ännu har ratificerat denna
              konvention. Lyckligtvis finns det tillräckligt många länder i
              världen som är lite snabbare och därmed har ratificerat konventionen
              så att den kan träda i kraft. Till exempel har Spanien inlett
              sitt arbete med att destruera substridsdelar. Under det senaste
              året har Spanien låtit destruera 233 361 substridsdelar. Sverige
              har ännu inte ens kommit fram till att vi ska ratificera klustervapenkonventionen.
              Om man är så långsam och inte inser att man behöver vara ledande
              i arbetet får man väl ägna sig åt självskryt.
            </seg>
            <seg n="7e51b027">
              Det är intressant att Carl Bildt även i detta interpellationssvar
              inte nämner ett ord om Blixkommissionen. Carl Bildt har tagit
              för vana att inte ens i ord eller i text nämna Blixkommissionen.
              Det verkar som att Utrikesdepartementet inte ens har plats för
              Blixkommissionens böcker eftersom Utrikesdepartementet ringer
              runt till olika organisationer i Helsingfors och undrar om det
              finns någon som har plats för böckerna, Weapons of Terror , så
              att de kan placeras någon annanstans eftersom de inte längre har
              tid att ha dem. Det är väl ungefär det intresset som Carl Bildt
              har visat för Hans Blix arbete i kommissionen. Det är konstigt
              eftersom Blixkommissionen bestod av ledande företrädare på nedrustningsområdet.
            </seg>
            <seg n="e4ba5d2b">
              Det är mycket möjligt att det här är rappakalja. Jag får väl
              tala med en av de kvinnliga organisatörerna av Nuclear Security
              Summit. Det är intressant att jag får den bilden av andra personer
              som var närvarande. I övrigt säger utrikesministern att det jag
              påtalade stämmer. Ni har avslutat en del program för höganrikat
              uran och andra områden.
            </seg>
            <seg n="deb199c6">
              Vad var skälet till att du skrev under Global Zero? Var det i
              din personliga kapacitet? Vad har den svenska regeringen för hållning
              här?
            </seg>
            <seg n="d6552ca5">
              Sedan var det frågan om klustervapen. Vad är det som är så svårt
              i Sverige, när det är så lätt i Spanien, att inleda arbetet med
              destruktionen? Varför kan inte vi ratificera konventionen, som
              vi ändå har undertecknat? Då kan vi visa att vi åtminstone har
              en liten vilja att vara ledande i nedrustningsarbetet.
            </seg>
          </u>
          <note type="speaker" n="df70f7f1">
            Anf. 47 Utrikesminister CARL BILDT (m):
          </note>
          <u who="carl_bildt_minister_2006" xml:id="i-d2e36a0a959be3dc-20" n="18115a8f">
            <seg n="ba58a5a0">
              Herr talman! Jag ska i frågan om vad som inträffade i Washington
              omedelbart se till att vi tar kontakt via amerikanska ambassaden
              med amerikanska utrikesdepartementet för att få reda på vilken
              information som har lämnats. Jag tror att det också kommer att
              intressera statsministern för det vidare umgänget i frågan. Det
              tillhör inte vanligheten i sådana sammanhang att man ägnar sig
              åt sådant.
            </seg>
            <seg n="19195c77">
              Men allmän ryktesspridning och allmänna insinuationer är tydligen
              det som Urban Ahlin finner vara mest fruktbärande som oppositionspolitiker.
              Jag har alltid ansett att det är lite billigt och småaktigt och
              säger mer om avsändaren än om mottagaren.
            </seg>
            <seg n="f8afc2a1">
              Blixkommissionen lade fram, om jag inte missminner mig, ett hundratal
              olika förslag. Jag tror inte, och det tror inte Blixkommissionen
              heller, att det är något man antar som en paketlösning. Det är
              de enskilda frågorna som vi arbetar med. Det finns också andra
              kommissioner. Det finns en mycket stor kommission med bland annat
              Gareth Evans och Henrik Salander som Sverige har stöttat aktivt.
              De har rapporterat vid senare tillfälle. Det finns en lång rad
              olika kommissioner, och deras olika förslag arbetar vi aktivt
              med.
            </seg>
            <seg n="2a1b6fa6">
              Sedan har vi den eviga frågan om ratificeringen av konventionen
              mot klusterbomber. I den frågan har jag svarat på flera interpellationer
              och enkla frågor. Vad som är skillnaden mellan Sverige och Spanien
              vet jag inte riktigt, men Sverige är en rättsstat. Det innebär
              att när vi ratificerar konventioner gör vi det ibland med den
              grundlighet som kan förefalla överdriven för den som inte bryr
              sig om detaljer men som visar styrkan i den svenska rättsstaten.
              Här ska ut en departementspromemoria. Det finns delar av detta
              som förmodligen måste utredas vidare. Det ska ut på remissbehandling
              innan det blir föremål för lagrådsremiss och så småningom en proposition
              till riksdagen. Jag har gått igenom hur det här går till i andra
              fall. Vi har konventioner som Sverige undertecknade år 2000 som
              ännu inte är ratificerade. I det fallet tycker jag nog att det
              har malt lite väl långsamt i det juridiska maskineriet. Men när
              man kommer fram och ser helheten kommer man att säga att just
              den konventionen kommer vi att ha ratificerat snabbare än huvuddelen
              av de konventioner som Sverige undertecknade till exempel mellan
              åren 2000 och 2006.
            </seg>
          </u>
          <note type="speaker" n="3a99595d">
            Anf. 48 URBAN AHLIN (s):
          </note>
          <u who="urban_ahlin_6f94f1" xml:id="i-76bfb1f5bfa2214b-2" n="18798937">
            <seg n="9d60d55c">
              Herr talman! Skillnaden mellan Spanien och Sverige kanske är
              att Sverige är en rättsstat och Spanien inte är en rättsstat.
              Det lät i alla fall så på Carl Bildts inlägg. Jag må nog säga
              att Norge som har ratificerat den och som har drivit på utvecklingen
              betecknar jag som en rättsstat. Jag betecknar nog faktiskt Spanien
              som en rättsstat. Jag är övertygad om att de länder som har ratificerat
              klustervapenkonventionen har gjort det på ett grundligt sätt.
              Jag noterar att den svenska regeringen inledde arbetet med att
              förlöjliga initiativet om klustervapenkonventionen. Man tog lång
              tid på sig innan man kom till den slutsatsen att man faktiskt
              skulle underteckna den. När undertecknandet skedde var Carl Bildt
              inte närvarande utan befann sig på en konferens i Köpenhamn; ett
              trettiotal andra utrikesministrar tyckte att det var väsentligt
              att vara i Oslo. Nu när den är undertecknad drar man fötterna
              efter sig för att få den ratificerad. För mig ger detta en klar
              bild av att den här regeringen är ointresserad av nedrustningsfrågor.
            </seg>
            <seg n="309d6f58">
              Jag är glad över att du tar upp en del av det sextiotalet rekommendationer
              som Blixkommissionen lade fram i sin rapport. Det är alltid något.
              Jag delar naturligtvis uppfattningen att det inte var ett paket
              utan ett antal enskilda detaljer som kan användas för att driva
              utvecklingen framåt.
            </seg>
            <seg n="3d458167">
              Jag vill också ge utrikesministern stöd i en mycket viktig fråga
              som han tar upp, nämligen att vi måste ägna uppmärksamhet åt den
              konventionella rustningskontrollen i Europa. Där önskar jag att
              utrikesministern ser till att få en bred debatt om frågorna och
              att bjuda in andra partier i det arbetet. Jag tror att det kommer
              att få stor betydelse för hur frågorna kommer att hanteras på
              den europeiska kontinenten.
            </seg>
            <seg n="f3855292">
              Herr talman! Jag vill till utrikesministern och andra rikta ett
              tack för en god debatt. Trevlig sommar, så ses vi i valrörelsen!
            </seg>
          </u>
          <note n="a2b34168">
            Överläggningen var härmed avslutad.
          </note>
          <note n="38fae062">
            6 § Hänvisning av ärenden till utskott
          </note>
          <note n="4bb38630">
            Föredrogs och hänvisades
          </note>
          <note n="b0cf3156">
            7 § Anmälan om inkommen faktapromemoria om förslag från Europeiska
            kommissionen
          </note>
          <note n="c6e9d8aa">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note n="83dbac69">
            8 § Förnyad bordläggning
          </note>
          <note n="fd70ef85">
            Föredrogs och bordlades åter
          </note>
          <note n="15ffd4a7">
            9 § Bordläggning
          </note>
          <note n="42c5d2c7">
            Anmäldes och bordlades
          </note>
          <note n="482c1ffe">
            10 § Anmälan om frågor för skriftliga svar
          </note>
          <note n="de6d82b6">
            Anmäldes att följande frågor för skriftliga svar framställts
          </note>
          <note n="326febab">
            den 18 juni
          </note>
          <note n="cd454376">
            LiseLotte Olsson
          </note>
          <note n="162249d0">
            Sven-Erik Österberg
          </note>
          <note n="d350a64a">
            Per Åsling
          </note>
          <note n="70dfbb15">
            Sinikka Bohlin
          </note>
          <note n="4145f506">
            Karin Svensson Smith
          </note>
          <note n="6b02a061">
            Christer Engelhardt
          </note>
          <note n="2c7320d2">
            Per Bolund
          </note>
          <note n="ab643c55">
            Frågorna redovisas i bilaga som fogats till riksdagens snabbprotokoll
            tisdagen den 22 juni.
          </note>
          <note n="db27bc8a">
            11 § Kammaren åtskildes kl. 11.39.
          </note>
          <note n="24e16120">
            Förhandlingarna leddes
          </note>
          <note n="d1bdf5b9">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
