<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--3</head>
          <docDate when="2009-09-16">2009-09-16</docDate>
        </div>
      </front>
      <body>
        <div>
          <note n="d18463a4">
            ﻿
          </note>
          <note n="83f85269">
            Riksdagens protokoll
          </note>
          <note n="03b1ac20">
            2009/10:3
          </note>
          <note type="date" n="cd3f4859">
            Onsdagen den 16 september
          </note>
          <note n="3efbf106">
            Kl. 09:00 - 14:06
          </note>
          <note n="3a261d70">
            1 § Justering av protokoll
          </note>
          <note n="bb0fea97">
            Justerades protokollet för den 10 september.
          </note>
          <note n="8ff44be3">
            2 § Meddelande om nytt system för delning av propositioner
          </note>
          <note n="4d69273f">
            Förste vice talmannen meddelade att information om ett nytt system
            för delning av propositioner delats ut till riksdagens ledamöter.
          </note>
          <note n="32284a40">
            3 § Anmälan om inkommen faktapromemoria om förslag från Europeiska
            kommissionen
          </note>
          <note n="3fbe0ed9">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="e95285b5">
            4 § Ett område med frihet, säkerhet och rättvisa i allmänhetens
            tjänst
          </note>
          <note n="8816804d">
            Föredrogs
          </note>
          <note type="speaker" n="bd8ebdd9">
            Anf. 1 THOMAS BODSTRÖM (s):
          </note>
          <u who="thomas_bodstrom_00d151" xml:id="i-fb3490da2943b18a-0" n="d1bb9677">
            <seg n="ac4233d5">
              Herr talman! Jag är glad att vi har en debatt, men det är inte
              säkert att det blir så mycket debatt eftersom vi är överens om
              väldigt mycket. Jag vill understryka det redan från början. Jag
              tycker att det är väldigt bra att vi har ett ökat samarbete mellan
              staterna i EU. Det är någonting som vi i den socialdemokratiska
              regeringen drev på, och det har den borgerliga regeringen fortsatt
              med.
            </seg>
            <seg n="f26d4508">
              Men det innebär inte det vet vi också att alla åtgärder är bra.
              Jag tänker koncentrera mig på de saker som jag inte anser är bra
              i nuvarande läge. Sedan tänker jag avslutningsvis säga någonting
              om de civilrättsliga frågorna.
            </seg>
            <seg n="c2e25d91">
              Polis och åklagare kommer alltid att säga: Vi behöver det här
              och det här, för annars kommer vi inte att kunna lösa problemen
              med människohandel, narkotikabrott och så vidare. Då sätter man
              ett tryck på politikerna där det är underförstått att om de inte
              gör detta är de ansvariga för det. Det är lätt att fastna i den
              fällan och tro att alla åtgärder som föreslås är bra. Så är det
              inte.
            </seg>
            <seg n="993cabc6">
              Är det någonting vi har lärt oss i Sverige, så är det att massanvändning
              av register många gånger är till större skada än nytta. Det är
              ganska enkelt att förstå att ju större register det finns, desto
              större är riskerna för läckor. Det är naturligtvis en ännu större
              fara om man talar om internationellt samarbete. Då blir registren
              större, och det finns större möjligheter, som vi inte kan kontrollera,
              att man använder dem på ett direkt korrupt och brottsligt sätt.
              Vi får inte vara naiva och tro att det inte både kan ske och sker.
            </seg>
            <seg n="4483c305">
              I handlingsprogrammet föreslås det att länderna lättare ska få
              tillgång till varandras databaser och att EU kan bygga upp egna
              register. Datasystem ska göras kompatibla så att de lättare ska
              kunna kommunicera med varandra. Ju fler som har direkttillgång
              till olika register och ju större registren är, desto lättare
              är det förstås att uppgifter om enskilda individer sprids på ett
              sätt som inte var tänkt.
            </seg>
            <seg n="0790c1db">
              Vi tror inte på de här stora EU-registren. Det var uppe under
              vår tid också. Det är alltid uppe. Det är alltid samma länder
              som tar upp detta. Tyskland älskar stora register till exempel.
              Vi tror inte på det. Däremot anser vi att det är bra att man har
              tillgång till varandras register.
            </seg>
            <seg n="f4abf38a">
              Den största fördelen med allt det som vi i Sveriges riksdag beslutar
              om tillsammans med de andra parlamenten är att poliserna lär känna
              varandra. Parallellt med de möten som sker sker det också möten
              med poliser från andra länder. Det vi vill nå är att man ska kunna
              samarbeta på ett lättare sätt, men tro inte och jag vet inte om
              ni gör det att det ska bli bättre med stora register. Se i stället
              möjligheten att bli mer effektiva.
            </seg>
            <seg n="c443b8fc">
              Vi genomförde en sak som var väldigt viktig och som jag har för
              mig att vi hade stöd för från alla partier, nämligen att det skulle
              gå snabbare att få information. Man skulle få information inom
              72 timmar. Det är en sak som kanske är självklar för oss, men
              så är det definitivt inte i andra länder.
            </seg>
            <seg n="0cd8725d">
              Det har pratats mycket om människohandel, och den frågan är inte
              så enkel när det gäller arbetet i EU. I Sverige är vi i stort
              sett överens. Frågan är då hur vi ska tackla detta i EU. Jag tror
              att vi är överens i alla partier om att sexköpslagen är bra och
              bör finnas, sedan kan den alltid förbättras. Jag tror att vi är
              eniga om sambandet mellan människohandel och sexköpslagen. Det
              är i alla fall vad svensk polis ständigt talar om. Den svenska
              sexköpslagen är till stor fördel för bekämpningen av människohandel.
            </seg>
            <seg n="48f4da10">
              Det här tror man inte på i många länder. Jag har själv diskuterat
              detta med många ministrar. De sade öppet: Vi tror inte på det.
              Blanda inte ihop detta! Försök inte komma med era moraliska sexköpslagar
              och använda människohandel som syfte!
            </seg>
            <seg n="9632ee3d">
              En av de sista sakerna jag gjorde under den förra mandatperioden
              var därför att ordna ett möte mellan svensk polis och övriga ministrar.
              De skulle föra diskussionen direkt med ministrarna. Det var inte
              alla som gillade det, inte heller alla svenskar i Bryssel. På
              något sätt lyckades man utnyttja regeringsskiftet. Beatrice Ask
              var ny på sin post och blev bortdribblad, och det blev inget.
              Jag tror att hon i dag hade insett fördelarna med det, men det
              var inte alltför lätt då. Jag ska inte vara för starkt kritisk,
              men det var synd. Vi hade en väldigt stor möjlighet att skjuta
              fram positionerna när det gäller sambandet mellan människohandel
              och sexköpslagen. Det är förstås inte för sent, och därför uppmanar
              jag regeringen att ta tag i den stafettpinne som vi lämnade över.
              Det här är någonting som vi är överens om.
            </seg>
            <seg n="4f8a6a33">
              Det är som svensk polis säger, nämligen att har man sexköpslagen
              är det mycket lättare för polisen att komma åt detta. Det är inte
              lätt, men det är lättare. Medan de ligor som opererar i Sverige
              har kanske 510 kvinnor i samma liga har man kanske 4050 i våra
              grannländer Danmark och Norge. Det är alltså fem till tio gånger
              fler därför att det är mycket lättare. Nu har Norge en annan lagstiftning,
              men Danmark är långt ifrån. Norge har tagit stor hjälp av Sverige
              i de här frågorna, och jag har själv varit med i de diskussionerna.
              Även här tror jag att vi kan göra många saker gemensamt, men vi
              måste vara medvetna om de svårigheter som finns. Vi ska inte förvänta
              oss och tro att alla länder kommer att införa sexköpslagen, även
              om jag för min del gärna skulle göra det om det gick. Det är fortfarande
              så att man skrattar lite grann åt det och säger att så farligt
              är det väl inte. Det är attityden, och det ska vi vara medvetna
              om.
            </seg>
            <seg n="fbcba9da">
              Man talar om forced prostitution, och det kanske är första steget.
              Jag vet inte, men vi måste arbeta för att skjuta fram positionerna.
              Man kan se allting på en skala, sexköpslagen, koppleri och människohandel.
              Detta hänger ihop. Det finns på samma linje, och jag hoppas att
              vi är överens om det.
            </seg>
            <seg n="a27fcfd4">
              Rättssäkerhet är någonting som man lyfter fram. Det är också
              någonting som alla länder talar om men väldigt få länder kan leva
              upp till. Det är lätt att säga att vi ska arbeta för en stärkt
              rättssäkerhet. Därför är det bra att detta finns med i programmet,
              men här kommer nog min starkaste kritik. Det är klart att man
              måste börja någonstans, till exempel att tolkar ska fungera, att
              man ska veta när rättegången är, delgivning och allt sådant. Det
              är klart att man måste börja i någon ände, men resultatet är nu
              så magert att det är under ja, ni hörde rätt gränsen för Europakonventionen
              trots att alla länder är med. Man har alltså inte kunnat enas
              om det som alla länder redan är förpliktade att följa, nämligen
              Europakonventionen, artikel 6, rätten till fair trail.
            </seg>
            <seg n="473e182b">
              En av de saker som finns med har varit uppe till diskussion,
              nämligen rätten till försvarare. Den finns redan i dag. Man har
              rätt till det i allmänhet. Sedan kanske man inte alltid kan välja
              den advokat man vill i alla länder, och det kanske vi inte kan
              pracka på dem. Det har varit uppe till diskussion. Då är det mycket
              märkligt att man inte driver det arbetet hårdare nu. I början
              av ordförandeskapet sades det att vi skulle använda det här ordförandeskapet
              till att driva fram det arbete som redan har diskuterats. Då har
              man en mycket låg ambition, därför att det man redan har kommit
              överens om kan man sätta en tjänsteman på att rada ihop. Det behövs
              inte särskilt mycket arbete.
            </seg>
            <seg n="a7dfa381">
              Det Sverige ska göra här är naturligtvis att ta det här stora
              steget framåt och visa att vi menar allvar med rättssäkerheten,
              och i vart fall komma upp till nivån men helst högre för vad Europakonventionen
              påbjuder. Om man inte gör det försöket har man missat den chansen.
              Då missar man det tåg som går. Om man hamnar under gränsen för
              Europakonventionen kan man inte med hedern i behåll tro att man
              har uträttat någonting.
            </seg>
            <seg n="98973363">
              Då har man ett val, och det valet har alla länder som har ordförandeskapet,
              för det fungerar så. Man kan arbeta för att få en bättre överenskommelse
              i sak och se till att man driver arbetet vidare. Då tar man en
              risk, för det kan hända att man inte når en överenskommelse, och
              då kan det hända att man når en överenskommelse på andra sidan
              ordförandeskapets gräns. Det här gäller alla länder. Alla länder
              är jätteoroliga att andra länder ska få ta åt sig äran. Men ibland
              måste man kanske ta de chanserna eller riskerna, för man kan också
              uppnå något väldigt stort. Tänk om Sverige skulle kunna vara det
              land som fick samtliga EU-länder att i en EU-överenskommelse nå
              upp till en sådan gräns! Tänk vilken styrka vi skulle kunna ha,
              och det skulle vi kunna ha gemensamt!
            </seg>
            <seg n="ddbf8bd9">
              Här gör man inte det, utan man vill, trots att det redan har
              kritiserats från så många håll, låtsas som att man genomför något
              bra. Och då kan man fråga: Är det verkligen värt det? Svaret är
              faktiskt nej. För om man låtsas att man uppnår en överenskommelse
              kommer det att dröja innan man tar sådana här initiativ igen.
              Då kommer man alltså ha konstaterat att man nådde någonting som
              inte ens nådde upp till Europakonventionen, men man låtsas som
              om det gjorde det. Det gör att den här frågan kommer att vara
              död i några år framöver. För så är det, det vet vi också. När
              en överenskommelse har nåtts inom något område, vilket det än
              må vara, dröjer det några år innan kommissionen kommer med nya
              förslag på området. Det har vi sett när det gäller människohandel,
              och det har vi sett när det gäller narkotikaöverenskommelser och
              så vidare. Så kommer det att vara också här.
            </seg>
            <seg n="2943115e">
              Därför tycker jag att regeringen ska använda den tid som nu är
              kvar av ordförandeskapet och skjuta fram positionerna och göra
              ett försök med till exempel det självklara att man ska ha en försvarare
              vid sig om man är misstänkt för ett brott. Det här är för oss
              självklart. Länder har skrivit under rättigheten att man ska ha
              en fair trial, men de följer inte detta.
            </seg>
            <seg n="8873d5dc">
              Här har Sverige chansen att driva på, och jag ska vara den första
              att gratulera regeringen till framgången om man lyckas med det.
              Jag tror att man efteråt kommer att ångra sig bittert om man inte
              driver på, för det här kommer förstås att kritiskt granskas. Hur
              mycket man än försöker att låtsas som att det här är en framgång
              kommer kritiken att vara hård. Man kommer med lätthet att kunna
              genomskåda det.
            </seg>
            <seg n="2e84b696">
              Ta därför chansen, också ni riksdagsledamöter, att driva på regeringen
              för att vi ska kunna få en överenskommelse med rättssäkerhet som
              är värd namnet! Glöm inte uttrycket: Hellre lyss till den sträng
              som brast än att aldrig våga spänna sin båge.
            </seg>
          </u>
          <note type="speaker" n="58cce868">
            Anf. 2 ALICE ÅSTRÖM (v):
          </note>
          <u who="alice_astrom_68ecfb" xml:id="i-82122fce52a0b5f8-0" n="431734f8">
            <seg n="6a218927">
              Herr talman! I dag är dagen efter riksdagens högtidliga öppnande.
              Jag tror att alla riksdagsledamöter när de vandrar trappan upp,
              som är kantad med flaggor och landskapsdräkter från hela Sverige,
              uppfylls av stolthet och av det ansvar som det innebär att vara
              riksdagsledamot. En av de sakerna som jag tycker är allra viktigast
              som riksdagsledamot är att vara i medborgarnas tjänst. Det handlar
              om att ha respekt för både regeringsformen, grundlagen och för
              det skydd som grundlagen är för medborgarna, och det handlar om
              att leva upp till de krav som grundlagen ställer på oss som lagstiftare.
            </seg>
            <seg n="de9166cb">
              När jag satt i Integritetsskyddskommittén och vi granskade lagstiftning
              i Sverige och hur väl vi här i riksdagen och i kammaren klarar
              av att leva upp till de ålägganden som vi har gentemot medborgarna
              visade det sig tyvärr vara en sorglig genomgång. Alltför ofta
              kunde vi konstatera att den här riksdagen inte lever upp till
              det som grundlagen och regeringsformen kräver av oss när vi lagstiftar.
            </seg>
            <seg n="496dd0fc">
              Framför allt, herr talman, såg vi också ett problem när det gäller
              EU-lagstiftning, den gemensamma lagstiftningen som förhandlas
              fram inom EU som det här förslaget är tänkt att göra. Där kan
              vi över huvud taget inte garantera att grundlagsskydd som finns
              i Sverige alltid når ända fram när det gäller skyddet för den
              personliga integriteten och rätten till privatliv. Där är grundlagen
              och det skyddet faktiskt i händerna på förhandlare. Detta är extra
              viktigt, herr talman, när vi nu i dag debatterar förslaget från
              kommissionen som berör området frihet, säkerhet och rättvisa i
              allmänhetens tjänst. Det här utkastet är tänkt att förhandlas
              och vara klart till december, för nuvarande Haagprogram går ut
              i december 2009. Helsingforssprogrammet, som det kallas, ska alltså
              gälla mellan 2010 och 2014. Det är många år, herr talman, och
              därför är det extra viktigt att vi i Sveriges riksdag nu ställer
              krav på det här programmet.
            </seg>
            <seg n="d36838d6">
              När det gäller skyddet för den personliga integriteten och det
              krav som vår lagstiftning ställer på oss som lagstiftare är det
              tre frågor som man ska ställa sig som lagstiftare när det handlar
              om inskränkningar i den personliga integriteten. Hur stort behov
              finns det? Det är ganska väl beskrivet. Precis som föregående
              talare, Thomas Bodström, berörde kan polisen ofta väldigt tydligt
              tala om behovet av att bekämpa den brottslighet som vi alla vill
              bekämpa.
            </seg>
            <seg n="d736c9ed">
              Nästa fråga som man ska ställa sig handlar om effektivitet. Hur
              effektiv är åtgärden som man vidtar? Där, herr talman, finns det
              väldigt lite. Det finns inte ens en utvärdering av alla tidigare
              fattade beslut som är integritetskränkande. Hur effektiva har
              de varit? Vilken hjälp har de inneburit när man bekämpar brottsligheten?
              Men det svaret har vi inte fått.
            </seg>
            <seg n="2d297690">
              Den tredje frågan som vi är skyldiga att ställa oss som lagstiftare
              är: Är åtgärden proportionerlig i förhållande till behovet och
              effektiviteten? Den frågan berör man över huvud taget inte. Är
              det proportionerligt att skapa jätteregister, gemensamma massregister
              som det faktiskt blir, över hela EU? Det finns brister när det
              gäller dataskyddet, och det har också påpekats många gånger. Det
              här innebär att ju större ett register är, desto större är ingreppet
              i den personliga integriteten. Det behöver inte missbrukas, men
              är det så att fler och fler människor har tillgång till uppgiften
              är kränkningen ett faktum.
            </seg>
            <seg n="281437a6">
              Jag har ändå en fråga till utskottets majoritet, herr talman.
              Kan ni med handen på hjärtat säga att de här tre sakerna är prövade?
            </seg>
            <seg n="dc2b18fa">
              Herr talman! Jag tvivlar på att svaret blir att man har gjort
              det. Det finns i betänkandet och i majoritetstexten mycket bra
              skrivningar där man påpekar att man är orolig för att skyddet
              för den personliga integriteten inte är tillräckligt starkt. Man
              påpekar att skyddet när det gäller rättssäkerhet inte är tillräckligt
              bra. Man lyfter fram alla dessa farhågor, men i grund och botten
              säger man ändå ja. Tänk på detta när ni förhandlar!
            </seg>
            <seg n="ad25741a">
              Jag anser att jag som riksdagsledamot, med det ansvar jag har
              gentemot medborgarna, inte kan ge den makten till kommande förhandlingar.
              Det är nu vi har möjlighet att sätta ned foten i vår riksdag,
              utifrån vår lagstiftning. För Vänsterpartiet finns inget annat
              alternativ än att yrka avslag på det liggande förslaget.
            </seg>
            <seg n="55c51ace">
              Att bekämpa den organiserade brottsligheten, att skapa ett område
              som är tryggt för medborgarna, är en viktig uppgift. Men vi kan
              inte förhandla bort skyddet för den personliga integriteten. Vi
              kan inte förhandla bort rättssäkerheten för medborgarna.
            </seg>
            <seg n="1b7a42b0">
              Vi i Vänsterpartiet har lagt fram ett förslag till ett alternativt
              Helsingforssprogram. Vi har också valt att gå ut till medborgarna
              och fråga: Vad tycker ni är viktigt? Hur ser ni på dessa frågor?
              Det är nämligen deras uppdrag vi har. Vi vill se att man samarbetar
              inom EU, men vi vill också se att man gör de viktiga prioriteringarna.
              Föregående talare, Thomas Bodström, tog upp en mycket viktig fråga
              gällande trafficking och människohandel. Det är ett område som
              vi anser bör vara prioriterat.
            </seg>
            <seg n="59194da7">
              Vi betonar också vikten av att man, när man talar om ett område
              med frihet, säkerhet och rättvisa i allmänhetens tjänst, lyfter
              upp rätten när det gäller mänskliga rättigheter. När vi nu ska
              harmonisera lagstiftningar och samarbeta borde det ha varit ett
              grundkrav, åtminstone från Sverige, att respekten för mänskliga
              rättigheter skulle garanteras och att det är där man ska harmonisera.
            </seg>
            <seg n="a6416709">
              Vad menar jag med det? Jo, det gäller framför allt kvinnors rättigheter.
              Det handlar om rätten till abort, rätten till sin egen kropp.
              Det finns flera områden där kvinnors rättigheter inte respekteras
              fullt ut som de mänskliga rättigheter de är. Där borde Sverige
              vara pådrivande och säga att det borde vara ett minimikrav, att
              vi måste harmonisera lagstiftningen inom EU så att alla medborgare
              inom EU är garanterade mänskliga rättigheter. Tyvärr, herr talman,
              saknas detta.
            </seg>
            <seg n="69374dd0">
              Däremot vidtar man flera åtgärder som man vidtagit tidigare trots
              att man inte undersökt hur effektiva de är eller vilka effekter
              de fått. Vi anser att det borde vara ett moratorium när det gäller
              att vidta mer integritetskränkande åtgärder till dess att man
              utvärderat och granskat de beslut som redan tagits.
            </seg>
            <seg n="b92a0c4f">
              Herr talman! Jag ska beröra en av de viktigaste frågorna i Helsingforssprogrammet
              även om Kalle Larsson senare kommer att ta upp det mer ingående.
              Det gäller flyktingpolitiken och rätten till asyl. På det området
              saknas allt. Programmet heter Ett område med frihet, säkerhet
              och rättvisa i allmänhetens tjänst. I allmänhetens tjänst syftar
              uppenbarligen bara på medborgare som befinner sig och har rätt
              att vistas inom EU. De andra är tydligen ingen allmänhet.
            </seg>
            <seg n="a103db62">
              När det gäller de åtgärder som vidtagits inom detta område har
              det gång på gång inneburit mer restriktiva åtgärder mer övervakning,
              mer kontroll, fler stängda dörrar. I dag är det nästan inte möjligt
              att lagligt ta sig in i EU, att ens få rätten till asyl prövad.
              Människor dör dagligen vid gränserna till EU. I sina försök att
              ta sig in i EU tar de de farligaste vägarna. Människor dör i ett
              område med frihet, rättvisa och säkerhet i allmänhetens tjänst.
              Jag tycker att man borde skämmas när man med ett program med den
              titeln fortsätter på den inslagna vägen med mer övervakning, mer
              kontroll och fler stängda dörrar.
            </seg>
            <seg n="b1ccfef6">
              Även på det området lägger vi fram alternativa förslag.
            </seg>
            <seg n="13d620b7">
              Herr talman! Slutligen vill jag säga att vi avstyrker programmet,
              men vi vill ha ett samarbete. Vi får heller inte glömma vår uppgift
              att vara i medborgarnas tjänst även när det gäller att skydda
              den personliga integriteten. Jag hoppas att övriga talare åtminstone
              försöker beröra frågan hur man har prövat behoven, effektiviteten
              och professionaliteten. Det är vi skyldiga att göra.
            </seg>
          </u>
          <note n="7e464945">
            I detta anförande instämde Egon Frid och Lena Olsson (båda v).
          </note>
          <note type="speaker" n="9d658dbc">
            Anf. 3 MEHMET KAPLAN (mp):
          </note>
          <u who="mehmet_kaplan_47809b" xml:id="i-76a9b83da886daaf-0" n="74616d19">
            <seg n="6cbbbfef">
              Herr talman! Det har talats om en europeisk informationsmodell,
              och det har varit intressant att ta sig igenom de texter som finns
              som underlag för debatten i dag. I stället för att upprepa det
              som föregående talare, Thomas Bodström och Alice Åström, tog upp
              ska jag ge mig på några av de underlag vi har för att diskutera
              hur vi ska kunna hantera denna fråga, som är oerhört viktig.
            </seg>
            <seg n="6adc66d1">
              Vi behöver samarbete mellan medlemsländerna. Ett ökat samarbete
              är bra. I grunden finns det en önskan om att kunna hantera information
              på ett sådant sätt att det gagnar brottsbekämpning och i slutändan
              också leder till att människor, oavsett om de råkar befinna sig
              innanför EU:s gränser eller utanför, har en känsla av att rättssäkerheten
              står högst på agendan.
            </seg>
            <seg n="0ebea752">
              Att bygga upp stora gemensamma databaser, som bland annat innehåller
              information om vem som reser vart och vid vilka tidpunkter samt
              uppgifter ur belastningsregistret avseende alla som befinner sig
              inom EU, är ett stort risktagande. Jag tycker att Thomas Bodström
              och Alice Åström tog upp det väsentligaste, och jag ska därför
              inte fördjupa mig i det. För den personliga integritetens skull,
              särskilt med tanke på det dataskyddsdirektiv som har kritiserats
              inte bara från vårt håll utan också av EU-parlamentet, måste vi
              hela tiden stanna upp och försöka förstå vad det är vi fattar
              beslut om.
            </seg>
            <seg n="17167418">
              Vi kommer att få höra alliansföreträdare fråga vad vi ska ha
              i stället och säga att detta måste göras nu för annars sitter
              vi där med ett gammalt program som i allt väsentligt är sämre
              än det vi nu försöker snickra ihop. Problemet ligger dock på ett
              djupare plan än så. Problemet ligger i samordningen mellan länder
              som har olika rättstraditioner och som i harmoniseringens namn
              når en lägsta nivå som är för låg för oss i Sverige.
            </seg>
            <seg n="65e6313a">
              Jag vill ta upp en viktig del. Det handlar, när det just gäller
              harmonisering, om migrationsfrågan. Migrationen ser olika ut i
              skilda EU-länder. Det leder, enligt vårt sätt att se på saken,
              till att en harmonisering hela tiden slår fel, oavsett vilken
              nivå man lägger sig på. Med en god idé i grunden kanske man frestas
              av tanken att det ska vara lika för alla, oavsett i vilket land
              människor råkar flyta i land.
            </seg>
            <seg n="4a94a1b6">
              Problemet här ligger i att en del av våra medlemsländer i EU
              har en helt annan syn på harmonisering. Dessutom är de så kallade
              konventionsflyktingarna, som det talas om väldigt mycket i texterna,
              bara en bråkdel av alla dem som flyr undan hunger och ekonomisk
              misär som oftast är orsakade av miljökatastrofer och klimatpåverkan.
            </seg>
            <seg n="ded6b8ec">
              När vi tittar närmare på hur utskottsmajoriteten vill hantera
              den här frågan slår det mig att man skjuter lite vid sidan av
              målen. Begreppet reglerad invandring är väldigt intressant. I
              svensk utlänningsrätt utvecklas betydelsen till begränsad invandring,
              det vill säga att man talar om en sak men menar någonting annat.
              Det är lite grann likt när vi talar om integration men i vissa
              fall faktiskt menar assimilation.
            </seg>
            <seg n="73e303c9">
              Vi menar att det är felaktigt att exportera denna begränsningsprincip
              till övriga länder. Det kan ibland vara så som vi slår oss för
              bröstet för att vi har de mest rättssäkra systemen inom EU. Men
              att gå från begreppet reglerad invandring till att egentligen
              mena begränsad invandring tror vi inte är någonting som vi ska
              försöka exportera till andra medlemsländer.
            </seg>
            <seg n="f2a060b6">
              I stället för att föreslå att alla länder ska ha en begränsad
              invandring ska varje land själv ha rätt att definiera sin invandringspolitik.
              Harmoniseringen inom det här området är av ondo. Den framtida
              gemensamma invandringspolitiken inom EU bör inte utgå från en
              reglerad invandring. Det är vår bestämda uppfattning i frågan.
            </seg>
            <seg n="c7198167">
              Jag vill uppehålla mig vid uttrycket återvändande, som i en del
              öron klingar väldigt ljuvligt. Återvändande handlar om att människor
              som har rötter i andra länder någon gång ska vandra åter. Flyktingfrågor
              och utvecklingssamarbete måste ses i sitt sammanhang. De som återvänder
              kan naturligtvis bidra till utveckling i sina hemländer. Men fokus
              bör inte ligga där. Tyngdpunkten i arbetet borde vara utvecklingssamarbete
              och fredsfrämjande arbete.
            </seg>
            <seg n="c075eace">
              När vi tittar på hur vi ska kunna hantera den här frågan är det
              samtidigt viktigt att på sikt öka möjligheterna att fritt röra
              sig över gränserna. Miljöpartiet de gröna har en vision om att
              gränserna i framtiden ska vara helt borta. Den visionen är någonting
              oerhört viktig för oss att värna om. Att det sedan inte sker i
              morgon eller om tio år är en annan fråga. Vi ser på jorden som
              en gemensam boplats för alla människor.
            </seg>
            <seg n="492916c9">
              Det är i dag i princip omöjligt att ta sig till eller in i EU
              för att söka asyl. Det är en annan problematisk fråga. Flera talare
              kommer att beröra det lite senare. Jag vill ändå lyfta upp hur
              angeläget det är att införa ett så kallat asylvisum. Man bör åtminstone
              utreda: Vad skulle det kunna innebära?
            </seg>
            <seg n="eaf138c4">
              Vilka konsekvenser får det för människors känsla för hur EU,
              som många gånger slår sig för bröstet för att vara ett upplyst
              centrum för mänskliga rättigheter, hanterar människor som vill
              komma in i EU och använda sig av rätten till asyl som är absolut?
            </seg>
            <seg n="92bddd9a">
              Oavsett hur mycket mottagandet harmoniseras i syfte att förhindra
              så kallade sekundära förflyttningar kommer dessa ändå alltid att
              ske. Det är därför individens val av land som bör vara avgörande
              och inte till vilket land som man råkade flyta i land.
            </seg>
            <seg n="2b3dfda9">
              Skapandet av ett enda enhetligt förfarande i syfte att ytterligare
              reglera invandringen riskerar att leda till att de individuella
              behoven inte sätts i centrum för prövningen och att ännu färre
              personer får stanna i EU. Detta är någonting som vi har lyft upp
              tidigare, och det tål att upprepas.
            </seg>
            <seg n="4ea4ca55">
              Jag inledde med att tala om det europeiska samarbetet och vill
              också avsluta med det. Vi delar synen på betydelsen av ett rättsligt
              europeiskt samarbete som svarar mot de behov som finns inte minst
              med tanke på den ökade rörligheten inom EU. Jag har dock en annorlunda
              uppfattning om hur stora dessa behov är. Vi måste hela tiden se
              vilka effekter våra regleringar ger.
            </seg>
            <seg n="d2006620">
              Herr talman! Jag vill också lyfta upp att vår mening från Miljöpartiet
              de gröna är att värderingarna i den europeiska konventionen om
              skydd för de mänskliga rättigheterna och de grundläggande friheterna
              också i praktiken måste ligga till grund för ett sådant rättsligt
              samarbete. Det räcker därför inte med att ett medlemsland formellt
              ansluter sig till konventionen.
            </seg>
            <seg n="730f93e2">
              Jag vill avsluta med att lyfta fram ett antal bra punkter i förslaget.
              Eftersom talare efter mig kommer att göra det på ett mycket mer
              rättvisande sätt väljer jag att spara de kommentarerna, som jag
              kommer att ta upp senare.
            </seg>
          </u>
          <note type="speaker" n="d9b9ecee">
            Anf. 4 HENRIK VON SYDOW (m):
          </note>
          <u who="henrik_von_sydow_d3eab3" xml:id="i-6e83aede9a129d81-0" n="4bd7dd49">
            <seg n="2bf1d7b6">
              Herr talman! Tack för den överlämningen och övergången till detta
              anförande! Det var en alldeles utmärkt arbetsfördelning i detta.
              Det är utmärkt att vi nu får denna debatt först under riksmötet
              och tidigt under det svenska ordförandeskapet.
            </seg>
            <seg n="622d5340">
              Vi har påpekat att vårt medlemskap och inflytande i Europeiska
              unionen är särskilt angeläget för att minska brottsligheten, öka
              tryggheten och få ett Europa som i större utsträckning bygger
              på rättigheter och att dessa rättigheter också ska vara utkrävbara
              i hela EU.
            </seg>
            <seg n="3a8c8957">
              Europasamarbetet på detta fält tog fart för tio år sedan. Sedan
              dess har arbetet utgått från två så kallade femårsprogram, Tammerforsprogrammet
              och Haagprogrammet. I år är det dags att anta riktlinjer för de
              kommande fem åren och det program som ska gälla 20102014.
            </seg>
            <seg n="4c9f0366">
              Det som utskottet har haft framför sig är EU-kommissionens meddelande
              om detta femårsprogram. EU-kommissionen presenterade meddelandet
              den 10 juni. Företrädare för Justitiedepartementet har träffat
              justitieutskottet den 19 maj, den 11 juni och den 20 augusti för
              att ge en aktuell och uppdaterad information om detta meddelande.
            </seg>
            <seg n="77cff244">
              Det är viktigt att säga att detta meddelande kommer att ligga
              till grund för de diskussioner och förhandlingar som nu pågår
              om ett nytt flerårigt arbetsprogram under det svenska ordförandeskapet.
              Det är i allra högsta grad rörlig materia. Förhandlingar pågår.
              Ambitionen är att Europeiska rådet på mötet den 1011 december
              kan anta ett Helsingforssprogram om framtiden för det rättsliga
              samarbetet.
            </seg>
            <seg n="03d578a1">
              Det känns också viktigt mot bakgrund av diskussionen att klargöra
              karaktären på programmet. Detta syftar till att slå fast och lägga
              fram den övergripande inriktningen och de politiska prioriteringarna
              för det rättsliga arbetet. Det är under nästa halvår, under det
              spanska ordförandeskapet, som en handlingsplan med mer konkreta
              förslag kommer att presenteras. Detta är sedan konkreta förslag
              som kommer att förhandlas, tas initiativ till och antas på samma
              sätt som vi alltid antar EU-lagstiftning.
            </seg>
            <seg n="70b0914b">
              Även om femårsplanen inte alltid är konkret på alla punkter och
              har konkreta förslag är den förstås viktig. Den är till och med
              ett mycket viktigt dokument. Den spelar en stor roll för riktningen
              och dynamiken kring det rättsliga samarbetet och för insatser
              för att bekämpa den gränsöverskridande brottsligheten. Det tema
              och det anslag som kommissionen anlägger är ett Europa för medborgarna.
              Förslagen ska leda till ett ökat mervärde för människorna. I detta
              ligger ett förhållningssätt som syftar till att EU:s ansträngningar
              ska koncentreras till att lösa de problem som närmast angår människorna
              och medborgarna.
            </seg>
            <seg n="bda79576">
              Det som är den första och främsta politiska prioriteringen i
              kommissionens utkast som alla framtida åtgärder föreslås utformas
              med hänsyn till är att stärka medborgarnas rättigheter. Det handlar
              om det som vi har varit inne på om att underlätta enskildas tillgång
              till rättslig prövning, så kallade processuella rättigheter, förbättrat
              stöd till brottsoffer i alla medlemsstater och att åstadkomma
              ett bättre och mer heltäckande skydd för personuppgifter.
            </seg>
            <seg n="7eda0d67">
              Principen om ömsesidigt erkännande, som är en viktig del för
              förenkling och erkännande av rättsliga handlingar i Europa, ska
              förverkligas med insatser som stärker det som är grundstenen i
              det rättsliga samarbetet, nämligen det ömsesidiga förtroendet
              mellan medlemsstaterna.
            </seg>
            <seg n="99cd8cef">
              I justitieutskottets utlåtande vår granskning av detta ställer
              sig utskottet positivt till och vill betona vikten av att sätta
              fokus på individen och på individens rättigheter i det fortsatta
              samarbetet. På samma sätt är utskottet positivt till kommissionens
              redogörelse för de fördelar som en anslutning av EU till Europakonventionen
              om de mänskliga rättigheterna verkligen skulle medföra.
            </seg>
            <seg n="61a209d2">
              Utskottet anser också och det här är viktigt att vi tror att
              just detta, fokus på den enskildes rättigheter, är nyckeln till
              framgång i arbetet. Det framtida programmet ska innehålla en bättre
              balans än tidigare program till förmån för den enskildes rättigheter
              och rättssäkerhet jämfört med insatser som syftar till att säkerställa
              säkerhet och trygghet.
            </seg>
            <seg n="7575a10a">
              Idén om balans mellan öppenhet och gränskontroll är också en
              bärande del i de avsnitt i utkastet till program som handlar om
              migration och rätten att söka asyl. Riksdagsledamoten Mikael Cederbratt
              kommer att särskilt utveckla denna del av kommissionens meddelande.
            </seg>
            <seg n="223833e8">
              Justitieutskottet vill också betona att det är oerhört viktigt
              och centralt med internationellt samarbete för att stoppa den
              gränsöverskridande brottsligheten. Här har EU verkligen en viktig
              och prioriterad uppgift. Polis och åklagarmyndigheter i EU:s medlemsländer
              måste bli bättre på att hjälpa och bistå varandra i stora utredningar
              som omfattar flera länder. Till deras hjälp finns Europol och
              Eurojust. Kunskap, information och möjlighet att koordinera insatser
              är förstås centrala och viktiga verktyg i kampen mot den gränsöverskridande
              brottsligheten.
            </seg>
            <seg n="4a0685a2">
              Det är viktigt att säga detta, för vi vill förbättra och göra
              utbytet av information mellan medlemsländernas brottsbekämpande
              mer rättssäkert. Det är mycket klokt att utarbeta en långsiktig
              syn på informationsutbyte där gråzonerna minimeras. Det måste
              i större utsträckning klargöras i vilka fall information får utbytas,
              vad den får användas till och hur länge den får sparas. Vår förhoppning
              är att individens rättigheter och privatliv ska skyddas oberoende
              av nationsgränser, särskilt i fråga om skyddet av personuppgifter.
            </seg>
            <seg n="89df9297">
              Kommissionen skriver: Vi lever i en tid av snabb teknisk utveckling.
              Ny teknik har många gånger revolutionerat kontakterna mellan privatpersoner,
              offentliga organ och företag. Mot denna bakgrund är det särskilt
              viktigt att befästa ett antal principer. Behandlingen av personuppgifter
              måste vara förenlig med principer om ändamål, proportionalitet
              och berättigande, tidsgräns för lagring, säkerhet och sekretess,
              respekt för den enskildes rättigheter samt kontroll på ansvar
              av en oberoende myndighet.
            </seg>
            <seg n="c32e6c33">
              Helheten i detta är också ambitioner som välkomnas av den europeiska
              integritetsombudsmannen. Det som särskilt har kallats för en europeisk
              informationshanteringsmodell, som tidigare talare var inne på,
              är någonting som också har välkomnats av den europeiska dataskyddsombudsmannen.
              Det här är institutioner som ofta är mycket kritiska i sin granskning
              av nya förslag. Man pekar på att uppgiftsskyddet kan främjas genom
              en utveckling av ny teknik. Man bör också överväga att införa
              ett system för europeisk certifiering av teknik, produkter och
              tjänster som garanterar en god respekt för privatlivet. Kriterier
              och standarder som syftar till att göra utbytet säkrare och bättre
              är välkomna.
            </seg>
            <seg n="efa74914">
              Majoriteten i justitieutskottet vill också vara tydlig med att
              fokus inte ska ligga på några nya register, utan snarare på att
              de som finns i dag ska användas på ett bättre och mer rättssäkert
              sätt så att gråzonen när det gäller vilken information som får
              utbytas minimeras. Vi behöver en sammanhållen strategi för det
              framtida informationsutbytet. Vi får inte heller vara aningslösa
              inför risker med informationsutbyte. Tvärtom är det angeläget
              att i detta arbete i en sammanhållen strategi resa säkra spärrar
              mot missbruk. Vi vill använda inflytandet så att den personliga
              integriteten i större utsträckning ska respekteras och den gränsöverskridande
              brottsligheten bekämpas på ett effektivt sätt. Det här är ingen
              omöjlig ekvation; det får det inte vara. Det är en nödvändighet
              i detta arbete.
            </seg>
            <seg n="bc09d9b4">
              Justitieutskottet betonar också angelägenheten i att nu utvärdera
              den lagstiftning och de regler som redan finns. Man ska se till
              att detta är effektivt utformat och svarar mot sina syften, och
              man ska ställa de frågorna. Det är viktigt och centralt. Vi välkomnar
              också initiativet i meddelandet, nämligen intentionerna till en
              ökad kvalitet i lagstiftningen där ordentliga konsekvensanalyser
              görs av hur kommande beslut påverkar både miljö och ekonomi men
              också de medborgerliga rättigheterna. Det är viktigt och centralt
              med en ökad kvalitet i lagstiftningsarbetet.
            </seg>
            <seg n="b0f804c8">
              I bakgrunden ligger också att polissamarbetet under Haagprogrammet
              växte fram delvis ad hoc-artat och med snabba beslut. Det var
              framdrivet i en annan tid och med andra regeringar. Nu krävs det
              en grundlig utvärdering av detta. Det krävs också konkreta initiativ
              och förslag som över tid ger en bättre balans till förmån för
              den enskildes rättigheter och rättssäkerhet. Ambitionen ska vara
              att Helsingforssprogrammet ska lägga ut vägkartan för detta.
            </seg>
            <seg n="9aca2a4b">
              Det finns tre reservationer kopplade till detta från de tre olika
              oppositionspartierna. De kännetecknas lite av att de delvis har
              olika inställning och förhållningssätt till Europasamarbetet.
              Ett parti vill alldeles uppenbarligen vara med. Ett parti vill
              vara med lite grann medan ett parti absolut vill lämna samarbetet.
            </seg>
            <seg n="2783140c">
              Thomas Bodström hade kommentarer till massregister. Vi ska vara
              tydliga med att vi inte vill ha ett enda onödigt register, och
              dem vi har ska vi göra mer rättssäkra. En fråga som är intressant
              för debatten och diskussionen är vilket informationsutbyte Socialdemokraterna
              nu är motståndare till. Det är en retorik som jag gärna ställer
              upp på och ställer mig bakom, men vilka är de konkreta beskeden?
              Finns det delar i detta som Socialdemokraterna tydligt säger nej
              till? Vilket samarbete på området är ni emot? Vilka nya samarbeten
              och förslag är Socialdemokraterna motståndare till?
            </seg>
            <seg n="449a09a1">
              Jag har lätt att känna sympati för Thomas Bodströms synpunkter
              på arbetet med processuella rättigheter. Det här är centralt och
              viktigt, och ett fält där man kan ställa siktet högre än det som
              kommissionens meddelande innebär.
            </seg>
            <seg n="be3f29da">
              Samtidigt är det viktigt att ha respekt för att detta är ett
              svårt fält. Det har tidigare varit någonting som har kört i diket
              och gått i backen, som Thomas Bodström var inne på. Det är en
              riktig och viktig aspekt i det hela att ta detta steg för steg
              men med siktet högre ställt än vad som är fallet i kommissionens
              meddelande.
            </seg>
          </u>
          <note type="speaker" n="5854baac">
            Anf. 5 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-fb3490da2943b18a-1" n="d1bb9677">
            <seg n="032f8dc5">
              Herr talman! Jag tycker att mycket av det du sade var bra, Henrik.
              Men jag begär inte replik bara för att berömma dig. Jag vill koncentrera
              mig på det sista du sade. Vi är alla överens om en sak, nämligen
              att till dess man är fälld i domstol får man betraktas som oskyldig.
              Vi har skrivit under konventionen om det och det står i vår grundlag.
            </seg>
            <seg n="9b1105a5">
              För att man ska kunna hävda sina rättigheter behöver man en försvarare.
              För att det här ska kunna gå rätt till krävs det en skyldighet.
              Om vi ska ha en överenskommelse värd namnet måste vi ha den rättigheten.
              Och den finns redan; det är det som är så absurt.
            </seg>
            <seg n="771ee49d">
              Tycker du verkligen, Henrik, att detta är värt att kallas rättssäkerhet
              om man inte ens når upp till Europakonventionen och om man inte
              ens skriver in rätten till en offentlig försvare och därmed rätten
              till fair trial? Är det verkligen en framgång när man lämnar en
              så viktig del? Det är den mest fundamentala rättighet som finns
              när det gäller processuella rättigheter.
            </seg>
            <seg n="417c0aa6">
              Vi har gång på gång anklagat andra länder, bland andra USA, för
              att de har ett system med oerfarna och alltför unga advokater
              som inte kan ta vara på rättigheterna. Ska vi då kunna driva de
              här frågorna om vi inte själva har rent hus? Sverige har nu chansen
              att nå en överenskommelse. Bör vi då inte fortsätta arbetet och
              i alla fall göra ett ordentligt försök att se till att vi får
              den rättigheten inskriven? Det är min enda fråga.
            </seg>
          </u>
          <note type="speaker" n="f557b55e">
            Anf. 6 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-1" n="4bd7dd49">
            <seg n="1f960b3b">
              Herr talman! Jag tackar för frågan. Som jag sade tycker jag att
              det här är ett centralt arbete. Det måste vara ett centralt fält
              i det som ska bli Helsingforssprogrammet att just höja och stärka
              de processuella rättigheterna. Meddelandet och utkastet är tydligt
              i den aspekten. Man pratar om att stärka rätten till försvar.
            </seg>
            <seg n="0d1ec3ae">
              Man ska inte heller underskatta utmaningarna i detta. Det som
              kan tyckas vara grundläggande, enkelt och banalt, nämligen rätten
              till översättningar och tolk, är inte det i dag eftersom det finns
              27 medlemsländer. Det är olika medlemsländer.
            </seg>
            <seg n="68649dd3">
              Redan på den här punkten väcks det invändningar om att detta
              är kostnader som vi inte har råd med. Det här är utgifter för
              tolk och översättningar som det helt enkelt inte finns utrymme
              för. Det perspektivet tycker jag att man ska ha med sig i detta.
              Kan man få en tydlig implementering bara av det, rätten till översättning
              och tolk, är det ett stort steg framåt för att verkligen öka tillgängligheten
              till en fair trial, rätten till en rättvis rättegång.
            </seg>
            <seg n="720ae7db">
              Men jag vill betona att det här är bara det första steget. Det
              skulle i så fall vara det första steget på en vägkarta mot mer
              av rättigheter i Europa, mot mer av rättsstat.
            </seg>
            <seg n="695ef02b">
              Man ska ha förståelse för reformstrategin i det här. Kan man
              få enighet, konsensus, om att ta utvecklingen steg för steg tror
              jag att det är en bra väg att vandra framåt i stället för att
              ha för höga ambitioner som snabbt kör i diket. Men, som sagt,
              det här är ett fält där jag hoppas att ambitionsnivån kan bli
              högre än det som kommissionen har som sina formuleringar i sitt
              meddelande.
            </seg>
          </u>
          <note type="speaker" n="661ca139">
            Anf. 7 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-fb3490da2943b18a-2" n="d1bb9677">
            <seg n="0986c3de">
              Herr talman! Det här finns redan. Det här har alla länder skyldighet
              att ställa upp på redan i dag. Det är inget nytt över huvud taget.
              Översättning och tolkning är saker som jag har jobbat med i Internationella
              juristkommissionen och när det gäller israeliska militärdomstolar.
              Där finns det till och med. Men det brister ibland. Där skriver
              man till och med att man ska ställa upp på det.
            </seg>
            <seg n="c0601d75">
              Det är ingenting. Det finns redan. Vad är det att skriva in?
            </seg>
            <seg n="54da319d">
              Alla vet som har ett minimum av kunskap om EU och det vet jag
              att du kan, Henrik att om man inte klarar av att nå en överenskommelse
              skriver man en positiv mening om det. Simsalabim så har man kanske
              lurat några från medierna och allmänheten. Då slipper man att
              ta det hårda beslutet.
            </seg>
            <seg n="ecfdb49c">
              Att skriva positivt om att man senare ska gå tillbaka till rätten
              till försvarare betyder nada. Det vet alla som har jobbat med
              de här sakerna. Det betyder bara att man inte klarade av det.
              Det är fikonspråket i EU som vi är ganska befriade från i Sverige.
              Därför är det ett totalt misslyckande om man inte får med den
              rättighet som redan finns.
            </seg>
            <seg n="514e14d0">
              Ni har chansen. Jag ska vara den första att gratulera er och
              säga att det här var ett oerhört bra gjort arbete. När Sverige
              tog tag i ordförandeklubban fanns inte det här, men när Sverige
              lämnade den ifrån sig har den svenska regeringen ordnat det. Ni
              har världens chans.
            </seg>
            <seg n="6f418ded">
              Trots allt är kraven inte högre än att nå upp till Europakonventionens
              krav. Mer än så kräver vi inte för att ni ska få beröm. Är det
              inte en fantastisk möjlighet ni har här, Henrik?
            </seg>
          </u>
          <note type="speaker" n="371b2e0d">
            Anf. 8 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-2" n="4bd7dd49">
            <seg n="17aa1c02">
              Herr talman! Det låter verkligen som att det är det. Det skulle
              vara intressant att se fram emot det berömmet. Jag tror att man
              ska dra slutsatser av de försök som har gjorts på det här fältet.
              Det är komplicerat med processuella rättigheter. Det berör kärnan
              i det som är rättsstaten.
            </seg>
            <seg n="0096cb38">
              Erfarenheten är just att när man har försökt ladda in för mycket
              på det här fältet och ha för mycket rättighetsskrivningar har
              alltihop gått över ända och man har kört i diket. Den erfarenheten
              tror jag är väldigt viktig att ta med sig.
            </seg>
            <seg n="4cbd848f">
              Det handlar då mer om en modell som tar det steg för steg. Även
              om det här är rättigheter som det står skrivet om, rätt till översättning
              och tolk, är det något där implementeringen brister. Att få det
              här till någonting som är praktiskt och reellt utkrävbart, inte
              bara en rättighet som finns på papperet utan praktiskt och reellt
              i alla medlemsländer, är ett stort steg framåt. Men det måste
              sedan följas av fler.
            </seg>
            <seg n="3e297cee">
              Som jag sade hoppas jag att ambitionsnivån på det här fältet
              kan höjas. Det vore en välgärning. Det är centralt. Så jag hoppas
              att vi får stå här och att Thomas Bodström får komma tillbaka
              med mycket beröm till regeringen för ett gott arbete på det här
              fältet.
            </seg>
          </u>
          <note type="speaker" n="66b5702a">
            Anf. 9 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-82122fce52a0b5f8-1" n="431734f8">
            <seg n="1eaffb3d">
              Herr talman! Jag ska börja med att yrka bifall till reservation
              2, vilket jag glömde när jag höll mitt anförande.
            </seg>
            <seg n="fe82b235">
              Det var mycket bra i Henrik von Sydows anförande. Det är glädjande.
              Det sade jag också tidigare i mitt anförande. Majoriteten säger
              att det här är ett viktigt område för rättssäkerheten och den
              personliga integriteten. Man har betonat det i majoritetstexten.
              Det är positivt.
            </seg>
            <seg n="905fa56e">
              Men problemet är, precis som jag sade tidigare, när förhandlingen
              sedan kommer i gång. Då är det inte säkert att det är det här
              fokuset som det kommer att bli. Våra skyldigheter som ledamöter
              här i riksdagen är att skydda våra medborgare. Jag tycker inte
              att du berörde frågan om vi verkligen kan pröva effektivitet,
              proportionalitet och behoven när det inte är beskrivet.
            </seg>
            <seg n="72b951dd">
              Du nämnde också i anförandet vikten av att göra en utvärdering
              av alla de förslag som har varit innan och Haagprogrammet med
              de brister som fanns för att kunna se att man verkligen skyddar
              medborgarna. Vore det då inte rimligt att man hade den utvärderingen
              innan man ska anta ett nytt femårsprogram?
            </seg>
            <seg n="1b4adf19">
              Att man gör en utvärdering av lagstiftningen måste ändå vara
              för att man vill lära sig någonting, bli bättre och effektivare.
              Är det inte en bakvänd ordning att nu jobbar vi på ett nytt femårsprogram,
              och sedan ska vi utvärdera hur de gamla var? Borde inte det vara
              ett minimikrav att man ska ha det på plats när man ska ta ett
              nytt program?
            </seg>
          </u>
          <note type="speaker" n="eacd4fd9">
            Anf. 10 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-3" n="4bd7dd49">
            <seg n="656705e0">
              Herr talman! Jag tror att de frågor som Alice Åström väcker om
              effektivitet, proportionalitet och behovsprövning av möjliga kommande
              lagförslag hänger ihop med karaktären på program. Det här är inte
              ett program, en handlingsplan. Det är inte här vi har konkreta
              förslag. Det finns inget underlag för att svara på de frågor som
              Alice Åström väcker och ställer.
            </seg>
            <seg n="74c37289">
              Däremot är det ohyggligt angeläget med betoningarna, att kommissionen
              i sitt meddelande nu talar systematiskt om att göra precis de
              här prövningarna. Det handlar till och med om fler frågeställningar
              än dem som Alice Åström lyfter upp.
            </seg>
            <seg n="0bab616e">
              Det är centrala och svåra övervägningar. Att detta är något som
              får ta tid är otroligt viktigt. Kvaliteten på lagstiftningen ska
              öka. Konsekvensanalyserna ska bli tydligare, både vad det gäller
              konsekvensanalyser för ekonomin och för miljön.
            </seg>
            <seg n="b39aa76c">
              Att man nu också skriver in de medborgerliga rättigheterna är
              ett bra fall framåt om det görs på ett bra sätt. Här tycker jag
              att det svenska inflytandet är viktigt. Det handlar om att värna
              just detta. Alla förslag, alla åtgärder på det här fältet ska
              prövas utifrån vilka konsekvenser det får för personskydd, för
              den enskildes integritet.
            </seg>
            <seg n="5661fe24">
              Men för oss här i dag är det för tidigt att svara på Alice Åströms
              frågor, för det finns inte något sådant beslutsunderlag. Det finns
              inte ens konkreta förslag som följer av detta. Det är mer ett
              inriktningsdokument.
            </seg>
            <seg n="d08305a9">
              Det är förstås också otroligt viktigt att nu utvärdera vilken
              effekt den lagstiftning på det här området som redan har gjorts
              har haft. Kommissionen är i färd med detta. Det finns en tidigare
              utvärdering av Haagprogrammet.
            </seg>
            <seg n="430ed946">
              Det är också viktigt att framöver fortsätta att utvärdera de
              insatser som har gjorts, allt i syfte att Helsingforssprogrammet
              över tid i större utsträckning ska balansera upp intresset för
              den enskildes rättssäkerhet. Det är en ambition som är majoritetens
              i utskottet. Det är en ambition som också är regeringens. Det
              är en ambition som jag tycker att Alice Åström också borde ställa
              sig bakom.
            </seg>
          </u>
          <note type="speaker" n="aa4e7a96">
            Anf. 11 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-82122fce52a0b5f8-2" n="431734f8">
            <seg n="724a7500">
              Herr talman! Självklart ställer jag mig bakom den ambitionen.
              Någonting annat vore helt fel. Men det här visar precis på den
              problematik som vi såg i Integritetsskyddskommittén. Det här är
              inte ett dokument där vi har de färdiga lagförslagen, där vi kan
              göra den här prövningen. Det är inte möjligt att se, utan det
              får man göra senare.
            </seg>
            <seg n="5094e2c9">
              Problemet är, och det var precis det vi sade i Integritetsskyddskommittén,
              att senare när man har avslutat förhandlingarna mellan medlemsländerna
              finns det mycket små möjligheter för ledamöter i den här riksdagen
              att förändra någonting. Det är framförhandlat inom EU. Då ställs
              man oftast inför faktumet att anta alltihop precis som det ser
              ut eller att avslå det.
            </seg>
            <seg n="3e36d609">
              I det läget, och det har varit vid tidigare debatter och förslag,
              är inte en majoritet beredd att fälla ett helt förslag. Då accepterar
              man att det kanske inte riktigt lever upp till det man vill.
            </seg>
            <seg n="61dbb8fb">
              Det är hela den här processen och den beskrivning som Henrik
              von Sydow gjorde. När kan vi granska? När kan vi ställa de här
              frågorna? Det är det som är grundproblematiken. Det är därför
              vi avvisar det.
            </seg>
            <seg n="68d33b4e">
              Jag vill också beröra den fråga som Thomas Bodström hade uppe,
              rätten till försvarare. Henrik von Sydow sade i talarstolen om
              ömsesidigt erkännande av domar att vi ska ha en tillit till de
              övriga EU-staterna. Kan vi verkligen ha det när man inte klarar
              av att förmå medlemsstaterna att leva upp till Europakonventionen?
            </seg>
            <seg n="21790e9f">
              Då känner jag inte en tillit till övriga stater. Då känner jag
              inte att vi har garanterat medborgarna de rättigheter de har rätt
              att kräva.
            </seg>
          </u>
          <note type="speaker" n="85839cd5">
            Anf. 12 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-4" n="4bd7dd49">
            <seg n="09a36b27">
              Herr talman! Jag tror att det händer att länder i EU bryter mot
              Europakonventionen. Likväl är alla anslutna till denna. Det dokument
              som vi har framför oss föreslår att också EU:s institutioner ska
              ansluta sig till Europakonventionen om mänskliga rättigheter,
              vilket i sig också vore ett skydd och öka möjligheten till kontroll
              av huruvida framtida beslut strider eller inte strider mot grundläggande
              fri- och rättigheter.
            </seg>
            <seg n="bd357eb6">
              Jag tror att man också ska säga att de länder som är medlemmar
              i EU likväl har höga krav på sina rättsordningar. Det är en grundförutsättning
              för att bli medlem i Europeiska unionen. Jag skulle vilja säga
              att den värderingsytan föreslås stärkas med det utkast från kommissionen
              som nu ligger på bordet. Det tror jag är mycket viktigt.
            </seg>
            <seg n="23b70f1b">
              Principen om ömsesidigt erkännande är central för att få ett
              mer effektivt rättsligt samarbete. Vi vet ju att skulle det fattas
              beslut i domstolar i andra medlemsländer som strider mot icke-diskrimineringsprinciper
              är det också rättsakter som inte kommer att få ett ömsesidigt
              erkännande i Sverige eller i andra medlemsländer. Det här är en
              stark princip. Det är en del av en vägransgrund. Skulle man fatta
              beslut i andra länder som står i strid med Europakonventionen
              om mänskliga rättigheter, i strid med de demokratiska grundvärderingarna
              så är det någonting som inte är föremål för ett ömsesidigt erkännande
              utan faktiskt en ordentlig vägransgrund.
            </seg>
          </u>
          <note type="speaker" n="7eed8cae">
            Anf. 13 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-76a9b83da886daaf-1" n="74616d19">
            <seg n="9630805c">
              Herr talman! Tack, Henrik von Sydow, för redogörelsen! Jag hade
              faktiskt hoppats att lite mer positiva saker skulle sägas om det
              här än vad som blev fallet. Det är möjligt att det kommer senare
              från andra ledamöter.
            </seg>
            <seg n="7a083950">
              I det här fallet känns det som om Sverige har blivit någon sorts
              gisslan i det här arbetet, med en justitieminister, ett statsråd
              som vid varje tillfälle lyfter upp att det är viktigt att ha balans
              mellan å ena sidan brottsbekämpning och informationsutbyte och
              å andra sidan rättssäkerhet. Att med de föresatserna hamna i en
              situation där man måste försvara en utveckling som har gått åt
              fel håll i det här arbetet tycker jag tyder just på en gisslansituation.
            </seg>
            <seg n="802d6f67">
              När vår vackra stad, huvudstaden Helsingfors, ska ge namn åt
              ett program, Helsingforssprogrammet, går tankarna osökt till Helsingforsssyndromet.
              Gisslan har helt plötsligt fått sympati för dem som tillsammans
              ska försöka göra någonting som i grunden är sämre än vad man från
              början hade föresatt sig. Jag är orolig för att ni försvarar någonting
              som ni egentligen inte riktigt kan stå bakom. Det lyser igenom
              lite, särskilt hos de ledamöter som under tidigare mandatperioder
              faktiskt har varit noga med att lyfta fram rättssäkerheten som
              en viktig aspekt.
            </seg>
            <seg n="e9f77337">
              Min fråga är: Vad gör ni för att Europakonventionen ska vara
              grunden för de här texterna? Vad är det som har gjorts? Det är
              det jag undrar.
            </seg>
          </u>
          <note type="speaker" n="014c73c1">
            Anf. 14 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-5" n="4bd7dd49">
            <seg n="eb69ed6f">
              Herr talman! Vi är inte gisslan i detta. Tvärtom är det ett svenskt
              ordförandeskap. Vi har en justitieminister som är mycket engagerad
              i det här och som har en mycket klar ambition, nämligen att det
              som ska bli Helsingforssprogrammet över tid ska balansera upp
              det tidigare Haagprogrammet med insatser som i större utsträckning
              stärker den enskildes rättssäkerhet och stärker skyddet för den
              enskildes rättigheter. Det är en mycket vällovlig ambition som
              också tas emot väl av många andra medlemsländer. Det är en ambition
              som har stöd från allianspartierna i justitieutskottet och som
              jag hoppas att också flera partier ställer sig bakom. Den ambitionen
              är viktig och skulle ge ett ordentligt avtryck.
            </seg>
            <seg n="035e4b6a">
              En del i detta är ju det som Mehmet Kaplan är inne på, nämligen
              att också EU:s institutioner ansluter sig till konventionen om
              de mänskliga rättigheterna. Det skulle ha stor betydelse för möjligheten
              att pröva att också EU:s institutioner lever upp till kravet på
              rätten till privatliv exempelvis. Kontrollmöjligheterna ökar.
              Det är en viktig del som också finns med i kommissionens utkast
              och meddelande.
            </seg>
            <seg n="818e6ea5">
              Vi är inte gisslan. Tvärtom är ambitionen högt ställd att över
              tid åstadkomma ett program som bättre balanserar upp det tidigare
              Haagprogrammet som ju tillkom i en annan tid, med en annan regering.
              Nu är tid att utvärdera de insatserna och åstadkomma en bättre
              balans till förmån för den enskildes rättigheter.
            </seg>
          </u>
          <note type="speaker" n="c615f30d">
            Anf. 15 MEHMET KAPLAN (mp) replik:
          </note>
          <u who="mehmet_kaplan_47809b" xml:id="i-76a9b83da886daaf-2" n="74616d19">
            <seg n="62f7a0d2">
              Herr talman! Då är min fråga väldigt naturlig. Varför svarade
              inte Henrik von Sydow riktigt på de frågor som tidigare talare
              ställde, nämligen utvärderingsfrågan, nämligen effektivitets-,
              proportionalitets- och behovsfrågan? Jag tycker att de frågorna
              är värda ett tydligare svar än det Henrik von Sydow gav.
            </seg>
            <seg n="1a3c71f5">
              Sedan vill jag också lyfta fram frågan om gisslan eller inte.
              Jag tror uppriktigt sagt att statsrådet Beatrice Ask har en väldigt
              god intention när hon tar upp de här frågorna. Problemet ligger
              i att vi är ett av 27 länder i EU med, precis som Henrik von Sydow
              också tog upp, helt olika rättstraditioner. På en del områden
              är det till och med väldigt svårt, och man tar till kostnadsskäl
              för att slippa rättssäkerhetsåtgärder, till exempel när det gäller
              översättning och tolkning.
            </seg>
            <seg n="bf3c2c3a">
              Min fråga är just hur man ska hantera den kommande perioden.
              Kommer fem år med det här programmet att innebära att det inte
              ligger något utvärderingsönskemål här heller? Är det skälet till
              att man inte lyfte upp den frågan?
            </seg>
            <seg n="3f96b522">
              Som avslutning vill jag också yrka bifall till reservation 3,
              vilket jag tidigare glömde.
            </seg>
          </u>
          <note type="speaker" n="1f94c34a">
            Anf. 16 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-6" n="4bd7dd49">
            <seg n="1d1d1006">
              Herr talman! Jag vill gärna klargöra principerna för proportionalitet,
              ändamål och behov. Detta är ju någonting som i större utsträckning
              än tidigare betonas. Det ska ligga till grund för de initiativ
              som förs fram på det här området. Det är definitivt ett svenskt
              intresse att alla åtgärder ska präglas av ett gott skydd för personuppgifter
              och ett gott skydd för den enskildes integritet. Här har Sverige
              en mycket viktig roll att spela.
            </seg>
            <seg n="b1ae51c1">
              Jag skulle vara något mer positiv vad gäller möjligheten att
              få gehör för detta bland de andra medlemsländerna. Det är inte
              bara Sverige som har haft debatt och diskussion om detta. Det
              förekommer också i många andra medlemsländer. Det finns ett momentum,
              det finns en förutsättning för det här.
            </seg>
            <seg n="9f90befc">
              Jag tycker att diskussionerna inför den här debatten har varit
              mer på temat att misstänkliggöra, att skapa en misstro mot det
              här arbetet. Jag tror att det finns en god möjlighet att faktiskt
              komma framåt i den riktning som jag ändå tycker mig finna konsensus
              för i riksdagens justitieutskott. Då kan det här programmet bli
              någonting som svarar upp mot och väl balanserar det tidigare Haagprogrammet.
            </seg>
          </u>
          <note type="speaker" n="2d741981">
            Anf. 17 JOHAN LINANDER (c):
          </note>
          <u who="johan_linander_3c84a6" xml:id="i-334582ad08f7cbbf-0" n="b16e0574">
            <seg n="d7265fad">
              Herr talman! När man lyssnar på den här debatten och på en del
              av de tidigare talarna skulle man kunna tro att vi debatterar
              Helsingforssprogrammet, att det är dags att säga ja eller nej
              till ett Helsingforssprogram. Men så är ju inte alls fallet.
            </seg>
            <seg n="2d96c745">
              Det vi debatterar här i dag är Europeiska kommissionens meddelande
              med titeln Ett område med frihet, säkerhet och rättvisa i allmänhetens
              tjänst . Detta meddelande är ett underlag för att ta fram ett
              nytt femårigt arbetsprogram för de rättsliga och inrikes frågorna
              inom EU. Det är ett nytt program som ska ersätta det gamla Haagprogrammet
              som upphör vid det här årets utgång.
            </seg>
            <seg n="ed3bcec7">
              Detta nya program ska diskuteras och förhandlas fram under det
              svenska ordförandeskapet i höst och förhoppningsvis antas i slutet
              av året. Redan nu kallas det Helsingforssprogrammet. Det är ganska
              naturligt. Det brukar bli staden där man befinner sig som ger
              namn åt nya program, liksom Haagprogrammet och före det Tammerforsprogrammet.
              Men i nuläget finns det inget Helsingforssprogram att debattera
              eller ta ställning till. Jag hoppas att det kan vara till hjälp
              för dem som lyssnar på debatten att förstå vad vi faktiskt pratar
              om. Annars riskerar det här att bli obegripligt. Det kanske inte
              heller är så konstigt eftersom det inte verkar som om ens alla
              partier har förstått vad frågan handlar om.
            </seg>
            <seg n="be0b2424">
              Herr talman! Jag har plockat fram reservationerna, eller de avvikande
              meningarna som det heter, i de yttranden som andra utskott har
              lämnat in till justitieutskottet inför denna behandling av kommissionens
              meddelande.
            </seg>
            <seg n="e0e415f3">
              I konstitutionsutskottet skriver Vänsterpartiet och Miljöpartiet
              att de avvisar Helsingforssprogrammet. I civilutskottet och socialförsäkringsutskottet
              skriver Vänsterpartiet samma sak. De avvisar Helsingforssprogrammet.
              Hur kan man avvisa något som inte finns än? De ombeds att yttra
              sig om kommissionens meddelande, och de svarar att de avvisar
              Helsingforssprogrammet som ska antas någon gång framåt jul.
            </seg>
            <seg n="d0a9c6fe">
              Det kanske är så att Vänsterpartiet och Miljöpartiet säger nej
              oavsett hur det kommande Helsingforssprogrammet kommer att se
              ut. Det vore en alldeles sensationell sorts politik att redan
              på förhand faktiskt säga klart och tydligt: Vi kommer att säga
              nej, oavsett om det förslag som läggs fram är bra eller dåligt.
            </seg>
            <seg n="1b488c3b">
              Det är tydligt. Då vet vi vad ni menar. Eller vi kan tolka det
              som att Vänsterpartiet och Miljöpartiet inte tycker att EU ska
              ha något femårigt arbetsprogram att jobba utifrån. Det skulle
              betyda att varje halvår ska ordförandeskapet driva de frågor som
              just då är intressanta. Det skulle med all sannolikhet bli de
              frågor som är aktuella i just det landet vid just det tillfället.
              Det skulle vara bra att få ett klargörande från Vänsterpartiet
              och Miljöpartiet vad ni egentligen menar.
            </seg>
            <seg n="49db0d30">
              Jag tror att de allra flesta jag vet att det gäller också Socialdemokraterna,
              även om Thomas Bodström nu har försvunnit från salen förstår att
              det är bättre att ha en gemensam målsättning av hur man vill att
              samarbete ska utvecklas i stället för att springa på den ena bollen
              och sedan på den andra bollen och egentligen inte veta om man
              springer åt rätt håll. Det blir lätt, som Henrik von Sydow var
              inne på, än slank han hit, än slank han dit och än slank han ned
              i diket.
            </seg>
            <seg n="1421236f">
              De flesta av oss kan säkert vara överens om att det behövs ett
              program för hur samarbetet inom EU ska utvecklas på området. Nästa
              fråga är, så klart, den viktiga frågan hur det ska utvecklas.
            </seg>
            <seg n="c1121a08">
              Det program som nu gäller, Haagprogrammet, förhandlades fram
              2004 i efterdyningarna av det fruktansvärda terrordådet i Madrid,
              som dödade nästan 200 personer och skadade över 2 000. När man
              läser Haagprogrammet ser man tydligt kopplingarna. Det är behovet
              av terrorbekämpning som ligger till grund för Haagprogrammet.
              Haagprogrammet förhandlades fram 2004. Då var den tidigare talaren
              här justitieminister, alltså Thomas Bodström.
            </seg>
            <seg n="6206e5c2">
              När vi nu kan läsa kommissionens meddelande inför det nya programmet,
              Helsingforssprogrammet, ser vi tydligt att det faktiskt är andra
              tider. Europa har delvis återhämtat sig och kommit över nine eleven-,
              Madrid- och Londondåden. Det finns en helt annan balans mellan
              terror- och brottsbekämpning å ena sidan och skyddet av personlig
              integritet och rättssäkerhet å andra sidan.
            </seg>
            <seg n="96264f62">
              Jag vill påstå att detta inte ens är något tyckande utan fakta.
              Ingen som har läst både Haagprogrammet och kommissionens meddelande
              kan påstå att de går i fel riktning. Kommissionens meddelande
              inför Helsingforssprogrammet går i riktningen till förmån för
              den enskildes rättigheter. Sedan är nästa fråga om det går tillräckligt
              långt. Där kan vi säkert ha olika åsikter. Mitt och Centerpartiets
              svar är nej. Vi tycker inte att kommissionens meddelande går tillräckligt
              långt. Vi vill ha ännu större tyngd på rättssäkerhetsfrågorna
              och integritetsfrågorna.
            </seg>
            <seg n="53e1cbf5">
              Herr talman! Med tanke på hur Haagprogrammet har varit inriktat
              på terrorbekämpning och andra repressiva åtgärder är det nu verkligen
              viktigt att åtgärderna utvärderas, för att se om de har varit
              effektiva och vad de har inneburit för enskilda medborgares integritet.
              Om en sådan utvärdering visar att en åtgärd inte har varit effektiv
              eller att den har inneburit ett oproportionellt stort intrång
              i integriteten i förhållande till behovet och effektiviteten måste
              åtgärder vidtas. Man kan vidta åtgärder för att höja effektiviteten.
              Man kan vidta åtgärder för att minska intrånget i den personliga
              integriteten. Eller man kan helt enkelt ta bort lagarna, ta bort
              åtgärderna. Om de inte har varit bra, om de inte har varit effektiva,
              om inte behovet fanns eller om det var ett för stort intrång i
              integriteten: ta bort dem. Vi måste ibland kunna backa om det
              har blivit fel.
            </seg>
            <seg n="8fdb484d">
              Detta är också en fråga som den europeiska datatillsynsmannen
              tog upp i sitt yttrande över kommissionens meddelande. En annan
              fråga som datatillsynsmannen tar upp och kritiserar är kommmissionens
              förslag på ett system för elektronisk registrering av inresor
              till och utresor från EU-medlemsstaternas territorium. När man
              läser kommissionens korta text om detta kan man få uppfattningen
              att det ska handla om ett heltäckande system där alla resor in
              och ut ur EU ska registreras. Det skulle till exempel innebära
              att en värmlänning som åker till jobbet i Norge skulle registrera
              sin resa. Redan på det här planet kan jag säga att vi från Centerpartiets
              sida säger nej till ett sådant register.
            </seg>
            <seg n="026ad683">
              En förklaring till vad kommissionen menar som har framförts är
              att det inte skulle handla om EU-medborgares resor in och ut ur
              EU utan det skulle vara icke-EU-medborgares resor som ska registreras.
              Det skulle kunna jämföras med när vi åker till USA eller Australien
              där vi fyller i formulär om vilka vi är och var vi ska bo och
              så vidare när vi kommer in i landet eller på flygplanet dit. Men
              fortfarande skulle en sådan registrering innebära att norrmän
              som ska till Sverige skulle behöva registrera sin resa. Rent praktiskt
              vet vi att det inte skulle fungera speciellt bra eftersom det
              är lätt att ta sig över gränsen. Nu är Norge med i Schengen, så
              det kan bli något annat förslag som läggs fram. Eftersom vi inte
              riktigt vet hur registreringen av resor ska se ut och vad som
              är tänkt har vi från utskottets sida valt att skriva i kapitlet
              om utskottets granskning att det är viktigt att särskilt beakta
              professionaliteten och behovsaspekten av ett sådant system för
              registrering av resor.
            </seg>
            <seg n="9d086785">
              Herr talman! En viktig kritik som också har framkommit med anledning
              av kommissionens meddelande gäller viljan att samordna och ge
              tillgång till olika register. Vi i Centerpartiet anser att sådana
              planer måste vägas mycket noga mot integritetsintrånget, rättssäkerheten
              och risken för missbruk. Man ska vara medveten om att det finns
              risker för att uppbyggda register kommer att missbrukas.
            </seg>
            <seg n="7e09de26">
              Samtidigt ska man inte göra det lätt för sig så att man bara
              väljer att säga ja eller nej. Frågan är inte så enkel. Med tanke
              på dem som bara säger nej det har vi hört tidigare skulle jag
              vilja ta det svenska bilregistret som exempel. Om danska polisen
              behöver tillgång till det svenska bilregistret för att kunna lagföra
              brott och förseelser som sker med svenska bilar i Danmark de är
              ganska många ska danska polisen ha tillgång till det svenska bilregistret?
              Man kan säga att de redan i dag har det eftersom vårt bilregister
              är ett offentligt register som de kan nå på Internet. Egentligen
              kan man säga att danska polisen redan har tillgång. Om det finns
              behov av tillgång till varandras bilregister inom EU, är det ett
              stort integritetsproblem om vi skulle dela med oss av sådana register?
            </seg>
            <seg n="1c5f404c">
              Det finns olika grader. Jag kan inte säga att just bilregistret
              skulle vara ett större problem. Om det finns behov kan det vara
              effektivt att ge direkt tillgång till varandras bilregister. Det
              är ett slags register.
            </seg>
            <seg n="6965d20a">
              Ett annat slags register är polisens register över dna-profiler
              efter att ha topsat misstänkta som sedan döms för brott. Där finns
              en helt annan integritetsaspekt och en uppenbar anledning att
              säga nej till att alla EU-länder ska ha direkt tillgång till varandras
              dna-register. Det skulle säkert vara effektivt och behovet finns,
              men det skulle innebära för stor integritetskränkning. Därför
              säger vi nej.
            </seg>
            <seg n="676abe2e">
              Däremot kan vi vara överens om att Sverige, svensk polis, ibland
              behöver få tillgång till dna-profiler som finns i andra länder.
              När svensk polis utreder ett mord eller en våldtäkt, och det finns
              en tydlig dna-profil från den misstänkte gärningsmannen, skulle
              det vara utmärkt om svensk polis skulle få hjälp av till exempel
              tysk polis som tidigare har tagit personen när denne har begått
              ett brott i Tyskland. Så kan det mycket grova brottet lösas. Frågan
              är då hur svensk polis ska få tillgång till det tyska dna-registret
              och hur andra EU-länder ska få tillgång till det svenska dna-registret
              i samma syfte.
            </seg>
            <seg n="188eaf9b">
              Man gör det alldeles för lätt för sig genom att bara säga nej.
              Det finns ibland uppenbara behov, men måste man se till att systemet
              som byggs upp skyddar integriteten samtidigt som det kan vara
              tillräckligt effektivt för att lösa de mycket grova brotten. Det
              gäller att hitta balansen, och för att göra det måste en ordentlig
              proportionalitetsbedömning göras. Det finns också med i kommissionens
              meddelande.
            </seg>
            <seg n="9b3444eb">
              Med detta vill jag säga att det inte är så enkelt som att bara
              säga ja eller nej till att samordna eller ge tillgång till register
              inom EU. Det måste bedömas mycket djupare än så. Avgörande i slutändan
              är proportionalitetsbedömningen. Överväger behovet och effektiviteten
              i integritetsintrånget eller inte? Att ta ansvar i politiken är
              inte bara att kasta ur sig enkla populistiska slagord.
            </seg>
            <seg n="d6e8be4f">
              Till slut, herr talman: Kommer då Centerpartiet, alliansen eller
              Sverige att få igenom allt vi vill i det här Helsingforssprogrammet
              bara för att vi är ordförande? Det skulle nog vara ganska naivt
              att tro det.
            </seg>
            <seg n="82839a50">
              Vi talar om ett samarbete mellan 27 länder där det råder veto.
              Det är fortfarande veto som gäller inom tredje pelaren, de rättsliga
              frågorna, åtminstone tills Lissabonfördraget är antaget. Vi som
              ordförandeland måste givetvis också kunna kompromissa i de här
              förhandlingarna. Det kommer säkert inte att bli exakt som vi vill,
              men därför kan man inte ha inställningen att blir det inte som
              vi vill säger vi nej. Hur ska ett sådant internationellt samarbete
              fungera om alla som ingår i samarbetet har inställningen att blir
              det inte som vi vill säger vi nej?
            </seg>
            <seg n="1acda70e">
              Att på förhand då underkänna hela det här arbetet är en oansvarig
              hantering.
            </seg>
            <seg n="e84cbb00">
              Vi tar ansvar. Vi kommer fortsättningsvis att arbeta för ett
              förstärkt integritetsskydd och en förbättrad rättssäkerhet, och
              det kommer vi att göra tillsammans med våra kolleger inom EU.
            </seg>
            <seg n="a9054505">
              Herr talman! För Centerpartiets del kommer Fredrick Federley
              senare att tala om migrationsdelen av kommissionens meddelande,
              och därför har jag inte tagit upp någonting av det i mitt anförande.
            </seg>
          </u>
          <note n="a8a61edf">
            Jag vill yrka bifall till förslaget i utlåtandet och avslag på
            reservationerna.
          </note>
          <note type="speaker" n="12f34aeb">
            Anf. 18 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-82122fce52a0b5f8-3" n="431734f8">
            <seg n="c30ab2a6">
              Herr talman! Egentligen vet jag inte vad jag tar replik på, för
              enligt föregående talare finns det inget Helsingforssprogram.
              Det finns ingenting att ta ställning till, så vi debatterar någonting
              som inte finns.
            </seg>
            <seg n="97db6116">
              Det här är det tillfälle då vi här i riksdagen har en möjlighet
              att påverka. Om Johan Linander tycker att det viktigaste är att
              anmärka på att vi avvisar Helsingforssprogrammet, att vi inte
              skrev att vi avvisar kommissionens förslag till Helsingforssprogrammet,
              gör man det väldigt lätt för sig.
            </seg>
            <seg n="b8e8f62c">
              När det gäller de konkreta förslagen som Johan Linander berörde
              i talarstolen in- och utreseregister och sammankoppling mellan
              olika register är en del av de konkreta förslag som finns säger
              Centerpartiet att man kommer att säga nej. Det var faktiskt väldigt
              positivt, men intressant.
            </seg>
            <seg n="ad73e7cd">
              Det är ju det vi ska förhålla oss till: Hur är vi beredda att
              se på det här förslaget? Är det tillräckligt bra? Går det tillräckligt
              i rätt riktning? Hur ser de konkreta förslag ut som finns i kommissionens
              förslag? I det fallet säger vi: Nej, det här är inte tillräckligt.
              Jag håller med om att det finns förändringar i det här jämfört
              med Haagprogrammet, men det går inte tillräckligt i rätt riktning.
            </seg>
            <seg n="121672c7">
              Om Johan Linander är orolig för att Vänsterpartiet inte vill
              göra någonting eller inte säger någonting sådant här skulle jag
              då kunna ge Johan Linander Vänsterns alternativa Helsingforssprogram,
              där vi har punktat vad vi tycker är viktigt och där vi också vänder
              oss till medborgarna och säger: Vad tycker ni är viktigt att vi
              ska ha med? Vi är beredda att jobba konstruktivt, men vi är inte
              beredda att ta det här.
            </seg>
          </u>
          <note type="speaker" n="c993c40c">
            Anf. 19 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-1" n="b16e0574">
            <seg n="2e1f929f">
              Herr talman! Möjligtvis ändrar sig Vänsterpartiet just nu och
              tycker att det kanske finns en chans att Helsingforssprogrammet
              kan bli bra och att de då skulle kunna säga ja. Det vore väldigt
              trevligt om det var så mycket mer konstruktivt än att från första
              början säga att Vänsterpartiet avvisar Helsingforssprogrammet.
            </seg>
            <seg n="fff5610b">
              Det är det som är problemet. Om man lyssnar på debatten vi kan
              ju gå ut på Internet och läsa en massa bloggar och synpunkter
              tror folk där ute att det finns ett Helsingforssprogram, att det
              ser ut som kommissionens meddelande och att den svenska regeringen
              har tagit ställning för att det ska se ut precis så här. Det är
              inte ens färdigförhandlat mellan EU:s 27 medlemsstater.
            </seg>
            <seg n="96dd9f73">
              Det är väldigt viktigt att vi är noggranna med vad vi säger,
              för människor lyssnar på vad vi står och säger här i riksdagens
              kammare. Om man då slänger ur sig enkla formuleringar som låter
              bra och är populistiska blir det inte en bra signal ut till medborgarna.
            </seg>
            <seg n="ee6f67a1">
              Vi jobbar för att Helsingforssprogrammet ska bli så bra som möjligt.
              Vi säger inte nej till att ha ett nytt femårsprogram. Vi tycker
              att EU ska ha ett nytt program att arbeta efter, och det ska bli
              så bra som möjligt.
            </seg>
            <seg n="6bf3a018">
              Jag skulle vilja ha svar från Alice Åström och Vänsterpartiet:
              Vill Vänsterpartiet att det ska bli ett nytt femårigt arbetsprogram
              som EU kan jobba utifrån? Är det någon mening med att ha ett sådant
              program? Eller är det bättre att jobba ad hoc och sno de frågor
              här och där som känns intressanta just i det ögonblicket?
            </seg>
            <seg n="9f1ee41d">
              Hur tror Alice Åström att man kommer överens mellan 27 medlemsländer?
              Blir det så som Sverige vill? Tror Alice Åström och Vänsterpartiet
              att vi kommer att få igenom exakt vad vi vill? Och om vi inte
              får det, ska vi då säga: Nej, vi avvisar Helsingforssprogrammet?
            </seg>
          </u>
          <note type="speaker" n="59bdaf41">
            Anf. 20 ALICE ÅSTRÖM (v) replik:
          </note>
          <u who="alice_astrom_68ecfb" xml:id="i-82122fce52a0b5f8-4" n="431734f8">
            <seg n="cdf087e5">
              Herr talman! Ja, Vänsterpartiet tror på att vi behöver ett gemensamt
              program. Vi tror på att man måste veta hur samarbetet ska vara
              och vilken riktning det ska ha. Men tror vi att det här förslaget
              är tillräckligt ens i rätt riktning? Nej, det tror vi inte. Men
              vi arbetar och kommer att arbeta med att förbättra samarbetet
              och de utgångspunkter man ska ha i samarbetet.
            </seg>
            <seg n="dc452142">
              Att vara tydlig det här är det enda tillfälle då vi i denna kammare
              har möjlighet att ta ställning. Sedan kommer förhandlingar att
              ske i slutna rum, där man kommer att kompromissa och göra en överenskommelse.
            </seg>
            <seg n="878d60f0">
              Har jag någon gång sedan 1994 jag har suttit i riksdagen sedan
              1994 sett den här kammaren rösta nej till ett färdigförhandlat
              och gemensamt förhandlat förslag från EU även om man har sett
              att det finns stora brister när det gäller skyddet för den personliga
              integriteten? Nej, inte en enda gång har det skett.
            </seg>
            <seg n="a14c9a83">
              Det här är det tillfälle då vi verkligen kan sätta prägel på
              och lyfta fram de frågor vi tycker är viktiga. På de områdena
              räcker inte det här för Vänsterpartiet. Men vi kommer att fortsätta
              att arbeta. Och skulle vi kunna se ett arbete där man får mycket
              förbättringar på flera områden skulle vi givetvis också vara beredda
              att ställa oss bakom ett sådant program. Annars skulle vi inte
              ens jobba med det själva.
            </seg>
            <seg n="a2292ad3">
              Men vi är inte beredda att säga ja till en förhandling där man
              har kompromissat på de väsentliga punkterna, när det gäller skyddet
              för den personliga integriteten, rättssäkerheten, asylrätten och
              det uppdrag jag har som riksdagsledamot.
            </seg>
          </u>
          <note type="speaker" n="5e53b53b">
            Anf. 21 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-2" n="b16e0574">
            <seg n="d95861d4">
              Herr talman! Nu börjar Vänsterpartiet bli något mer konstruktivt,
              och det är glädjande att man ser att det finns möjligheter att
              påverka.
            </seg>
            <seg n="a7b4e06c">
              Samtidigt funderar jag på inställningen att riksdagen inte har
              någonting att säga till om utöver den här debatten, som handlar
              om ett granskningsyttrande av justitieutskottet på Europeiska
              kommissionens meddelande. Så är det ju inte alls.
            </seg>
            <seg n="b1e214b9">
              När de här förslagen kommer vidare tas de först upp i justitieutskottet.
              Alice Åström är ersättare där så hon får gärna komma och lyssna
              när Justitiedepartementet kommer och drar det. Det kommer upp
              i EU-nämnden. Samrådet med EU-nämnden innebär att regeringen får
              eller inte får klartecken att gå vidare i en fråga, och sedan
              kommer det upp i riksdagen. Därefter ska Helsingforssprogrammet
              konkretiseras i varje enskild fråga. Varje enskild fråga som kommer
              upp och varje rambeslut som antas kommer upp här i riksdagen.
              Det behandlas först i justitieutskottet, och sedan tar riksdagen
              ställning och fattar beslut.
            </seg>
            <seg n="3f97bfdf">
              När man står och säger att detta är vår enda möjlighet att påverka
              vad som händer låter det som att EU har tagit över all makt. Det
              kanske är därför Vänsterpartiet vill att vi ska lämna EU. Men
              så fungerar det inte. Sveriges riksdag har möjligheten att säga
              nej till de förslag som kommer. Vi har möjlighet att säga nej
              till det Helsingforssprogram som förhandlas fram.
            </seg>
            <seg n="7477f010">
              Det finns en majoritet och en opposition i Sveriges riksdag,
              precis som det fanns förra mandatperioden när Alice Åström och
              Vänsterpartiet tillhörde majoriteten. Vi får massvis med möjligheter
              att debattera det här igen och ta ställning till de förslag som
              kommer. Påstå därför inte att vi i Sveriges riksdag inte har någon
              makt att säga ja eller nej senare!
            </seg>
          </u>
          <note type="speaker" n="8805448b">
            Anf. 22 JOHAN PEHRSON (fp):
          </note>
          <u who="johan_pehrson_93d767" xml:id="i-fcbdd32f420289a0-0" n="02748c4a">
            <seg n="a7849ae6">
              Herr talman! Under detta halvår leder Sverige Europeiska unionen.
              Det är ett väldigt viktigt uppdrag för Sverige och ett uppdrag
              som kan forma Europas framtid, inte minst på det rättsliga området.
              Vi diskuterar i dag ett underlag ett utlåtande, som det formellt
              heter till nytt flerårigt arbetsprogram på det rättsliga och inrikespolitiska
              området, populärt kallat Helsingforssprogrammet.
            </seg>
            <seg n="8d1d8d85">
              Tidigare program på det här området, från Tammerfors och Haag,
              har också processats. De har utvärderats. Det har skrivits framtidsdokument
              och förslag med långa bruttolistor på vad som skulle kunna ingå.
              Nu har kommissionen låtit detta koka ned och försökt känna av
              vad som är möjligt. Nu har förslaget lagts fram, och vi ska nu
              för svensk del försöka driva detta i hamn och se till att det
              blir så bra som möjligt, med så bra balans som möjligt, och att
              det är till gagn för medborgarna. Det är ju det som är hela tanken
              med den här verksamheten.
            </seg>
            <seg n="c771ecc2">
              Först vill jag göra en liten tillbakablick. Det kan vara bra
              att se vad som har gjorts när vi nu har ett gränslöst Europa inom
              ramen för Schengen. Gränserna, som fortfarande ofta är för brutala
              mot omvärlden, har försvunnit mellan Europas länder. Det måste
              man se som något positivt. Det är en vinst. Det är ett öppnare
              och friare Europa vi ser jämfört med hur det var när processen
              började.
            </seg>
            <seg n="0a9a40b1">
              Man har hunnit långt i det polisiära samarbetet. Vi har en rad
              olika dokument som ligger till grund för att överföra bevis och
              se till att människors rättigheter i civilmål tas till vara allt
              bättre, men mycket återstår. Det är därför vi pratar om detta
              program. Vi har nått långt, men vi ska nå ännu längre.
            </seg>
            <seg n="8b791841">
              Att utveckla det europeiska samarbetet tar tid. Man går steg
              för steg, gata för gata, kvarter för kvarter i byråkratin för
              att nå framåt, och vi har medborgarnas bästa för ögonen.
            </seg>
            <seg n="b89ff3af">
              Det finns alltså ett utkast från kommissionen där vi har fått
              spela in. Vårt parlament, vi som sitter här, bidrar nu till att
              forma denna process och pekar på det vi vill ta fram som bra.
              I vintras var jag var för utskottets räkning nere i Europaparlamentet
              och framförde vad jag tror kan vara aktuellt och hur vi har sett
              på detta. Detta tog man med i den pågående processen. Vi kommer
              att fortsätta också efter denna debatt tills vi har ett Helsingforssprogram
              som är antaget, förhoppningsvis i december.
            </seg>
            <seg n="d7bba14b">
              Just nu har det svenska Justitiedepartementet en öppen mottagning
              dit varje medlemsstat kan komma och berätta om vad man tycker
              verkar bra, vad som verkar jobbigt och vad man kanske saknar i
              utkastet från kommissionen. Men jag måste meddela alla önsketänkare
              och änglasångerskor härinne att det inte kommer att bli helt perfekt.
              Självklart blir det en kompromiss. Vi samarbetar med andra länder
              det är ju hela tanken.
            </seg>
            <seg n="a4333736">
              Att vi når längre är väldigt viktigt, men vi kommer aldrig att
              nå så långt som jag eller någon annan härinne skulle önska, för
              vi har en hög standard i Sverige, inte minst när det gäller processuella
              rättigheter. Men vi har stort inflytande. Sverige håller i taktpinnen
              och pennan.
            </seg>
            <seg n="142177eb">
              Det genomgående temat är alltså att bygga ett Europa för medborgarna.
              Vad kan kännas mer självklart för en folkpartist, en liberal,
              än att ha detta perspektiv? Vi ser fyra centrala områden, nämligen
            </seg>
            <seg n="d3ce8370">
              Att genomföra det nya programmet handlar rätt mycket om självklarheter
              som att vi ska samordna arbetet bättre med andra politikområden,
              underlätta genomförandet av lagstiftning på nationell nivå genom
              olika stödåtgärder och förbättra kvaliteten på EU:s lagstiftning.
              Det är väl ingen som kan vara emot detta? Vi ska också bättre
              utvärdera effekterna av befintlig lagstiftning och se till att
              det finns rejält med finansiella resurser avsatta för att på ett
              effektivt sätt kunna genomföra det som vi också beslutar. Det
              är rätt självklart men viktigt att vi hela tiden höjer nivån.
            </seg>
            <seg n="21f4baf1">
              Det här programmet har tydligare fokus och en bättre balans mellan
              åtgärder för att bekämpa brottslighet och en ambition att ha bättre
              respekt för integritet, rättssäkerhet och medborgarens säkerhet
              och trygghet. Utan att vilja polemisera vill jag säga att vi väl
              städar upp lite efter tidigare regeringar i Europa, som har haft
              ett visst tunnelseende i dessa frågor. Att vi nu behöver en bättre
              balans beror på att man förut var alltför ensidig på det här området
              man körde på en enda väg, och man riskerade att köra ned i diket.
              Detta försöker vi nu rätta till. Det vore bra om också Miljöpartiet,
              Vänsterpartiet och Socialdemokraterna här kunde känna att man
              hade ett visst ansvar för att det har blivit så här, för det var
              ni som styrde landet under lång tid när man körde med full fart
              framåt på en enda väg. Vi lyfte ofta fram behovet av balans och
              av att sätta rättssäkerhetsfrågorna i fokus.
            </seg>
            <seg n="fb8bec40">
              Folkpartiet har inga problem med att vi går vidare med ett tufft
              samarbete för medborgarnas trygghet, men det ska ske på ett balanserat
              sätt. Det har vi sagt också när vi var i opposition.
            </seg>
            <seg n="4734a955">
              Sedan dyker det upp lite visdomsord i debatten som vi måste reflektera
              över. Det är skönare lyss till den sträng som brast än att aldrig
              spänna en båge kan man kontra med att man inte ska ta sig vatten
              över huvudet eller med att högmod går före fall.
            </seg>
            <seg n="4473486c">
              När det gäller nivån på Europarådskonventionen vill jag understryka
              att det är en stor framgång att EU nu självt ska kunna tillträda
              denna konvention. När man hör Thomas Bodström för Socialdemokraterna
              tala väl om Europarådets konvention om de mänskliga rättigheterna
              blir det lite lustigt, för historiskt kan ni knappast påstås ha
              varit några större anhängare av att den skulle inkorporeras i
              svensk rätt. Ni har i själva verket varit motståndare till detta
              genom åren, även om ni har lagt det bakom er nu.
            </seg>
            <seg n="56a74963">
              Miljöpartiets Mehmet Kaplan försökte koppla ihop Helsingforssprogrammet
              med Helsingforsssyndromet. Jag förstod inte riktigt det där. Jag
              ska själv avstå från att kontra och ge mig in på några jämförelser
              mellan Mehmet Kaplan och Clark Olofsson när det gäller just Helsingforsssyndromet.
              Jag avstår från det.
            </seg>
            <seg n="4ed1ab67">
              Vänsterpartiet försöker inte på något sätt misstänkliggöra eller
              misstolka det hela med flit. Snarare känns det som att min värderade
              riksdagskollega Alice Åström, som ju har ett genuint patos i dessa
              frågor, nöjer sig med att redovisa att Vänsterpartiet vill ut
              ur EU. Det är en bärande tanke i er politiska verksamhet att vi
              ska lämna denna gemenskap med demokratiska länder som kämpar tillsammans
              för medborgarnas bästa i en ganska orolig värld. Ni vill lämna
              verksamheten i EU, men ni skriver ändå program om hur verksamheten
              ska utvecklas. Det är spännande. Ni kanske också skriver program
              om hur Nato ska utvecklas? Jag tror inte det; jag har inte sett
              något sådant i alla fall.
            </seg>
            <seg n="64ac71ca">
              Ni gör i detta fall allting formellt rätt: Ni deltar och kommer
              med konstruktiva förslag, som jag tycker är mycket värdefulla
              att ta del av. Men det blir lite som när Eddie the Eagle, om ni
              minns honom, hoppade backhoppning i OS. Man är med på riktigt,
              men man är ändå inte där. Man deltar inte för att ta någon pallplats,
              utan det är mycket en demonstration av god vilja.
            </seg>
            <seg n="785a9920">
              Jag ifrågasätter inte det, men ni vill ut ur EU, och det gör
              det konstigt att ni har ett sådant engagemang i detta. Vi har
              däremot det. Vi som gillar Europa och som vill driva Sverige framåt
              i Europa för att Sverige ska vara en central del tycker självklart
              att detta är viktigt.
            </seg>
            <seg n="4d571509">
              Också Folkpartiet ser att det finns brister i det papper som
              ligger på riksdagens bord. Det har redovisats en hel del från
              oppositionen. Jag tillhör dem som naturligtvis tycker att det
              är viktigt att vi ser till att de processuella rättigheterna stärks,
              men man ska som sagt inte ta sig vatten över huvudet. Jag vill
              också understryka att det som lyftes fram av Socialdemokraterna
              kommer att förstärkas genom att EU själv blir medlem, deltar och
              tillträder Europarådskonventionen om de mänskliga rättigheterna.
            </seg>
            <seg n="5e73691f">
              Vi har också synpunkter på att lyfta golvet när det gäller hur
              man ska få tolk och översättning. Där kommer vi nog att gå framåt.
              Samma sak gäller tillgång på försvarare och inte minst häktningstider.
              Det finns en mängd saker där vi ser att också Europas andra länder
              brister. När man åker runt i detta öppna, fria Europa ska man
              vara medveten om att man kan drabbas av processuella regler som
              inte är sådana som vi själva helst skulle vilja se dem.
            </seg>
            <seg n="baa07ff9">
              Jag tycker också att det är viktigt att vi fokuserar. Och den
              här ingången är helt rätt, att vi nu har en starkare syn på integriteten.
              Vi pratar om att jobba med databaser och så, och det är klart
              att alla tycker att det är dåligt med dåliga sådana regler och
              att det är bra med bra regler. Och det är klart att det blir ett
              större register. Det är ungefär som att det blir ett större register
              om 21 polismyndigheter i Sverige samarbetar och får tillgång till
              varandras register. Det viktiga är dock att det är heltäckande
              regler som skyddar integriteten.
            </seg>
            <seg n="b204579b">
              Målet är att det ska bli mer effektivt det säger ju sig självt.
              Det ska gå snabbare att undersöka och hitta om efterlysta barn
              smugglas in någonstans. Om det finns personer som tillhör organiserad
              brottslighet och som opererar i Sverige, på Malmös, Helsingforss
              eller Göteborgs gator, ska svensk polis snabbt kunna gripa de
              personerna. Det är verkligen ett integritetsskydd, för dessa personer
              kanske kommer med narkotika eller tänker utpressa, hota eller
              i värsta fall mörda någon. Tanken är att vi ska minska den integritetskränkning
              som följer av deras verksamhet.
            </seg>
            <seg n="f6c1b80d">
              Herr talman! Folkpartiet tycker att det är väldigt bra att vi
              går vidare med detta arbete. Vi kommer aktivt, precis som alla
              andra partier i riksdagen hoppas jag, att delta i den process
              som pågår. Denna debatt är en platta för den svenska regeringen
              att ta del av för att se vad man kan förstärka.
            </seg>
            <seg n="7287049a">
              Vi vill ha en så bred uppslutning som möjligt från denna kammare
              i arbetet bakom Helsingforssprogrammet. Vi hoppas att alla här
              inne är stolta över det som Sverige kan bidra med och den gemensamma
              grund där vi är så starka när det gäller rättssäkerhetsfrågorna
              och att detta blir en tillgång för fler människor i Europa och
              inte för bara svenska medborgare.
            </seg>
          </u>
          <note n="6d81490a">
            Med detta, herr talman, yrkar jag bifall till förslaget i utlåtandet
            och avslag på reservationerna.
          </note>
          <note type="speaker" n="44ae5761">
            Anf. 23 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-fb3490da2943b18a-3" n="d1bb9677">
            <seg n="820761c9">
              Herr talman! Skriftliga talepunkter kan låta lite trist, men
              tro mig: De har sina fördelar. Men du är rolig, Johan. Jag gillar
              det.
            </seg>
            <seg n="e55aa32e">
              Det du har gemensamt med många andra talare från den borgerliga
              sidan är att ni hela tiden hamnar i opposition och ska gå tillbaka
              till vad vi har gjort. Det gör Beatrice Ask varje gång. Det kanske
              inte bara är hennes osynlighet i debatter och annat som gör att
              det känns som om jag är inne på mitt nionde år som justitieminister,
              utan även just dessa budskap att det är vi som ska svara och tala
              om hur vi ska göra och så vidare.
            </seg>
            <seg n="0c849b72">
              Det är en komplimang, och jag tar emot den.
            </seg>
            <seg n="8af71d4a">
              Nu är det trots allt inte vi som driver detta, utan det är den
              borgerliga regeringen som ska se till att vi får ihop någonting.
              Vi vill hjälpa till, och vi vill stödja, men vi vill inte delta
              i ett hyckleri. Vi vill inte delta i någonting som inte når upp
              till en gräns för Europakonventionen, och vi vill inte påstå att
              vi stärker rättssäkerheten när vi inte ens kan skriva in rätten
              till offentlig försvarare. Då är det nämligen inte rättssäkerhet.
            </seg>
            <seg n="53396e87">
              Om en människa sitter i en rättegång misstänkt för ett brott,
              allvarligt eller inte, och inte får sina rättigheter tillgodosedda
              är det inte en rättssäker rättegång. Det vet vi. Det är du och
              jag överens om. Vi är jurister båda två, och vi har jobbat i domstol
              jag har jobbat som advokat i många år. Vi har sett många rättegångar,
              och vi vet att det inte fungerar. Det är ingen rättssäkerhet.
            </seg>
            <seg n="2f29101e">
              En sak jag alltid har gillat hos dig, Johan, är att du är ärlig.
              Jag vill nu att du ärligt svarar på om du verkligen tycker att
              det är en bra överenskommelse ifall man inte kommer fram till
              detta med rätten till försvarare. Om alltså det mest grundläggande
              missas vad gäller rättssäkerheten, tycker du då inte att man kan
              säga att detta ändå inte var särskilt bra?
            </seg>
          </u>
          <note type="speaker" n="14e86720">
            Anf. 24 JOHAN PEHRSON (fp) replik:
          </note>
          <u who="johan_pehrson_93d767" xml:id="i-fcbdd32f420289a0-1" n="02748c4a">
            <seg n="40b9f694">
              Herr talman! Det gläder mig att jag kan underhålla Thomas Bodström
              de gånger han behagar infinna sig i Sveriges riksdag. Det är bra.
            </seg>
            <seg n="c5cc932d">
              Du säger att ni inte vill delta i detta hyckleri. Det är alltså
              ett uttalande från en person som tillhör ett parti som säger sig
              gärna vilja vara statsbärande och som de facto har varit det några
              gånger kanske lite för länge kan jag tycka, men vissa insatser
              har ni gjort för Sverige.
            </seg>
            <seg n="80742e8c">
              Vad menar du med hyckleri? Du om någon vet väl hur samarbetet
              i EU fungerar? Däremot tycker du att det är jobbigt, och det kan
              jag förstå. Det är nämligen som när man säger till små barn: Var
              det inte så att du ändå ?
            </seg>
            <seg n="f885f5b9">
              Jag råkade påminna Thomas Bodström om att han faktiskt bar ansvaret
              för att vi körde på inom EU. Nu säger jag inte att det bara var
              Sverige och bara du personligen, men det var ett tunnelseende
              utan dess like. Man hade helt skärmat av. Det var inte så bra.
            </seg>
            <seg n="76027dc7">
              Vi försöker nu balansera detta på olika sätt, och det kan man
              inte kalla hyckleri.
            </seg>
            <seg n="1ab9ce60">
              Man har inte försvarare i alla mål i Sverige. Du är bara med
              i mål där det finns en försvarare, men när jag har suttit i domstol
              har det varit en massa mål där det inte har funnits. Det är mål
              som är helt ostridiga och där advokatkostnaderna kan undvikas.
              Om vi hade skrivit in att tillgången till försvarare ska förstärkas,
              så som det nu står i Europarådskonventionen, hade du hittat något
              annat. Låt oss vara ärliga om detta.
            </seg>
            <seg n="58c737f0">
              Vi får väl se. Justitiedepartementet har nu mottagning, och dit
              kommer de andra länderna. Vi får se om det är fler som trycker
              på detta. Vi i Folkpartiet har sagt att vi tycker att det är viktigt
              att vi är mer ambitiösa på en rad olika områden. Vi har deklarerat
              det offentligt. Jag hoppas också att programmet kan komma att
              innehålla formuleringar om detta.
            </seg>
          </u>
          <note type="speaker" n="90efcf12">
            Anf. 25 THOMAS BODSTRÖM (s) replik:
          </note>
          <u who="thomas_bodstrom_00d151" xml:id="i-fb3490da2943b18a-4" n="d1bb9677">
            <seg n="d2cbcca1">
              Herr talman! Var det någon som hörde när jag sade det där om
              att de lätt hamnar i opposition? Fick vi inte just det bekräftat?
            </seg>
            <seg n="d2ad6373">
              Det roliga, Johan, är att det var en person som mer än någon
              annan stödde det arbete vi gjorde. Han hette Johan Pehrson och
              var från Folkpartiet. Det var ju du.
            </seg>
            <seg n="26408bf5">
              Så var det. Vi hade ett jättebra samarbete. Vi hörde aldrig någonting.
              Du tyckte att det vi gjorde var jättebra. Du var väldigt konstruktiv,
              väldigt bra och en rolig person att samarbeta med. Vi hade alltså
              ett jättebra samarbete, så om du ska kritisera oss för det arbete
              vi gjorde i EU hamnar du snarast i en schizofren situation. Vi
              gjorde det faktiskt tillsammans, och utan dig hade vi inte klarat
              detta. Så tack för det arbetet, Johan Pehrson!
            </seg>
            <seg n="5ddccf26">
              Det är riktigt att det finns vissa mål i Sverige där man inte
              har försvarare. Det är erkända mål på bötesnivå. Jag tycker att
              det är helt i sin ordning, eftersom en försvarare inte behövs
              där. Men det är inte de målen vi talar om här.
            </seg>
            <seg n="99c9fca7">
              När jag säger hyckleri menar jag inte att Helsingforssprogrammet
              är ett hyckleri. Jag tycker att det är ett bra program. Jag har
              sagt det förut och jag säger det åter: Det är bra med ett samarbete.
              Men det är hyckleri om vi inte får med den mest grundläggande
              rättigheten, nämligen rätten till försvarare, och samtidigt står
              och basunerar ut att det är så bra. Utan den rätten är det nämligen
              inte bra, och då är det ett hyckleri.
            </seg>
            <seg n="9a12b852">
              Om man dock säger att detta inte är särskilt lyckat och att vi
              tyvärr inte kan komma fram kan man i stället peka på andra saker
              som ändå är positiva. Men man kan inte låtsas att det är ett rättssäkert
              projekt när det inte är det.
            </seg>
            <seg n="a7f93714">
              Det är faktiskt så här ibland. Vi hade frågan om människohandel
              under vårt ordförandeskap. Vi lyckades inte till den 30 juni,
              utan vi lyckades till i augusti. Vi klarade det inte på det sista
              mötet, men vi hade kommit så långt att vi klarade det utan att
              ha något möte. Därför klubbades det igenom strax efteråt.
            </seg>
            <seg n="8ae949da">
              Det är alltså inte fråga om vatten över huvudet, och det är inte
              fråga om att högmod går före fall, utan det är rimliga krav att
              kunna nå upp till Europakonventionen. Och gör ni inte det ska
              jag läsa en sista dikt för er i denna debatt. Den har vi döpt
              om till den 19 september 2010.
            </seg>
          </u>
          <note type="speaker" n="23ec1838">
            Anf. 26 JOHAN PEHRSON (fp) replik:
          </note>
          <u who="johan_pehrson_93d767" xml:id="i-fcbdd32f420289a0-2" n="02748c4a">
            <seg n="6aad8d7c">
              Herr talman! Jag måste nästan hämta andan efter alla poeter jag
              inbegriper av förklarliga skäl inte mig själv. På poesins område
              är jag som Eddie the Eagle.
            </seg>
            <seg n="49899983">
              Det är bra att Thomas Bodström backar i fråga om hyckleri. Man
              ska vara försiktig med att använda sådana överord om man vill
              delta seriöst på den här spelplanen.
            </seg>
            <seg n="d87f527d">
              Jag tycker fortfarande att man måste ha respekt för att den här
              processen har pågått under lång tid. Det är ju inte något som
              ska göras nu ett Helsingforssprogram. Processen har pågått hela
              det här året och långt innan dess.
            </seg>
            <seg n="81d8aeef">
              Jag är den förste att kunna peka finger åt några länder som jag
              tycker inte når upp till de krav på standard när det gäller rättssäkerhet
              i Europa som du och jag vill ställa och som jag vill påstå att
              alla här inne vill ställa. Men samarbetet fungerar inte så att
              man letar efter fel i ett dokument som är övergripande med rätt
              inriktning som ska omsättas i ett handlingsprogram med riktig
              tågordning under det spanska ordförandeskapet.
            </seg>
            <seg n="6483f20f">
              Jag noterar att det absolut viktigaste för Socialdemokraterna
              och det som avgör allt är att detta förs in.
            </seg>
            <seg n="a1130aa5">
              Vi tar med oss det i processen. Jag tror att det är en viktig
              signal, men jag gläds åt att det finns ett så stort stöd från
              Socialdemokraterna för programmet i övrigt. Det visar ett försök
              till ansvarstagande. Men det sätter också blixtbelysning på det
              faktum att du måste lita på andra partier än dem som ingår i er
              otroligt fina rödgröna koalition. Den är så otroligt sams och
              söker stöd för att axla ansvaret för Sverige.
            </seg>
            <seg n="2fa9b039">
              Jag förstår inte hur det ska gå till. Du hoppas kanske återigen
              att det ska finnas engagerade personer i denna kammare från andra
              partier som ska hålla dig i handen.
            </seg>
          </u>
          <note type="speaker" n="53fc5f03">
            Anf. 27 MARYAM YAZDANFAR (s):
          </note>
          <u who="maryam_yazdanfar_3d1313" xml:id="i-dc03a0c7ecbc68f2-0" n="f5d258c9">
            <seg n="df13b155">
              Herr talman! Jag börjar med att yrka bifall till Socialdemokraternas
              motivreservation, eftersom Thomas Bodström glömde det även solen
              har sina fläckar.
            </seg>
            <seg n="c2dd1990">
              Mycket har sagts i debatten, men många frågor kvarstår.
            </seg>
            <seg n="ce1f4d42">
              I det här sammanhanget är det bra att återigen förtydliga att
              vi socialdemokrater ser en massa goda skäl till att utveckla det
              rättsliga samarbetet inom EU. Den avancerade brottsligheten blir
              mer gränsöverskridande och i takt med globalisering och ökad rörlighet
              ökar också brottslighetens rörlighet.
            </seg>
            <seg n="d69c4a0a">
              I medlemsländerna vid Medelhavet har situationen för båtflyktingarna
              från Afrika utvecklats till en human katastrof en fruktansvärd
              katastrof. Därför är det oerhört viktigt att harmonisera och humanisera
              flyktingmottagandet och dela ansvaret bättre än i dag. Därför
              är vi i grunden positiva till ett fördjupat samarbete.
            </seg>
            <seg n="e0421f85">
              Precis som Johan Linander säger är ju Helsingforssprogrammet
              i dag inte ett konkret förslag. Det är ett meddelande eller diskussionspapper
              från Europakommissionen. Man presenterar sina tankar om hur det
              fortsatta arbetet ska se ut. Jag är oroad eftersom regeringen
              ganska okritiskt tycker att de tankarna är bra. En del är bra,
              men det finns många problem.
            </seg>
            <seg n="9599715c">
              Jag är också oroad över att justitieutskottets borgerliga majoritet
              ser de här tankarna i rosenrött. På många nivåer ser vi att viljan
              att samarbeta och vara till lags i Europasamarbetet är viktigare
              än människans rätt i rättssystemet.
            </seg>
            <seg n="7d89aee6">
              Det finns fyra viktiga frågor inom straffrättens område som jag
              vill fokusera på.
            </seg>
            <seg n="fb67bc3e">
              Domar avkunnade i ett EU-land föreslås automatiskt gälla i andra
              EU-länder. Jag menar att det måste vara omöjligt så länge inte
              alla EU-länder respekterar de mänskliga rättigheterna. Vi har
              exempel från både Litauen och Irland där vi starkt måste ifrågasätta
              respekten för de mänskliga rättigheterna. Här är vägransgrunder
              en självklarhet.
            </seg>
            <seg n="77aad8af">
              I Sverige finns systemet med offentliga försvarare som utses
              och betalas av staten. Det är en bärande del av rättssäkerheten.
              Jag anser inte att det är något som man kan rucka på. Därför blir
              jag förvånad över hur Henrik von Sydow talar om detta. Han säger
              i stort sett att samarbetet är viktigare och att vi inte kan kräva
              för mycket processuella rättigheter från början för då kanske
              inte samarbetet blir av.
            </seg>
            <seg n="79f1670a">
              Vad är det för samarbete när jag till exempel ställs inför rätta
              i ett annat EU-land och inte får tolk och försvarare och knappt
              vet vad jag är åtalad för? Sedan får jag komma till Europadomstolen
              för mänskliga rättigheter och överklaga. Fem år senare kanske
              jag får rätt, men i rättsprocessen har jag inte fått mina mänskliga
              rättigheter tillgodosedda.
            </seg>
            <seg n="3b3c3bb3">
              Kommissionen föreslår omfattande överstatliga register. Det handlar
              faktiskt inte bara om bilregister. Det är register för gränskontroll,
              visering och flyktingkontroll. Det är register över alla flygpassagerare
              och personer som reser in och ut från EU. Myndigheter i alla medlemsländer
              ska kunna söka i registren.
            </seg>
            <seg n="3e3f2e3b">
              Det är otroligt ineffektivt och dessutom ett brott mot den personliga
              integriteten. Det finns ingenting som säger att stora överstatliga
              system som är helt fria att söka i kommer att hjälpa brottsbekämpningen.
            </seg>
            <seg n="431d9f30">
              Regeringen säger sig vilja slå vakt om den personliga integriteten.
              Det säger man i den här diskussionen och utskottsmajoriteten säger
              det.
            </seg>
            <seg n="01c5c33c">
              Hur ska vi kunna lita på att regeringen, som införde FRA-lagen,
              helt plötsligt har ändrat skepnad och vill slå vakt om vår personliga
              integritet?
            </seg>
            <seg n="ee33c71e">
              I Helsingforssprogrammet finns förslag om en övernationell polisstyrka
              som fritt ska verka över gränserna. Tillsammans med Prümkonventionen
              riskerar vi att få en överstatlig europeisk polis. Jag har ställt
              frågan till borgerliga företrädare många gånger: Är det ert mål?
              Vill ni ha en övernationell europeisk polis? Jag tycker att ni
              är skyldiga väljarna ett svar.
            </seg>
            <seg n="181c85a2">
              Herr talman! Nu till civilrätten. Det är bra att fokus riktas
              mot att undanröja hinder för EU-medborgare att röra sig fritt
              inom unionen. Den fria rörligheten är i grunden positiv och krav
              bör därför ställas på medlemsländernas regelverk så att enskilda
              individer som barn, föräldrar och makar inte riskerar att komma
              i kläm. Samtidigt är det i nuläget svårt att utläsa vad Helsingforssprogrammets
              lösa formuleringar kan få för framtida konsekvenser för svensk
              familjerätt och de reformer som vi i Sverige uppnått på detta
              område. Här finns anledning till stor försiktighet.
            </seg>
            <seg n="f4f48221">
              Vi ställer oss positiva till en utveckling i riktning mot ökad
              samsyn på familjerättens område vad gäller betydelsen av barnets
              bästa och en icke-diskriminerande äktenskapslagstiftning. Här
              måste man påpeka att vi i Sverige har en annan rättstradition
              när det gäller jämställdhet, hbtq-personers rättigheter i lagstiftningen
              och inte minst könsneutral äktenskapslagstiftning som vi tycker
              borde stå explicit i programmet.
            </seg>
            <seg n="b8e00e8f">
              Slutligen vill jag kommentera det avsnitt i meddelandet som rör
              gynnandet av den ekonomiska aktiviteten. Här ges flera exempel
              på hur EU kan få gemensamma rättsliga regler inom bland annat
              handelsrättens område. Helsingforssprogrammet saknar här en analys
              av hur kommande regelförändringar på handelsrättens område påverkar
              regelbördan för EU:s små och medelstora företag.
            </seg>
            <seg n="d34e36f2">
              Vi vill påminna om unionens mål att minska regelbördan med 25
              procent till 2012 och Socialdemokraternas tidigare ställningstagande
              angående europeiska privata aktiebolag. Vi har klargjort att vi
              endast kan ställa oss bakom förslag som innebär ett starkt skydd
              för borgenärer, minoritetsaktieägare och arbetstagare. Vi har
              i detta sammanhang tydligt framhållit vår kritik mot förslaget
              om lägsta tillåtna aktiekapital på 1 euro.
            </seg>
            <seg n="5f2e3f6c">
              Herr talman! Jag har nu nått slutet på mitt anförande och vill
              återigen yrka bifall till vår motivreservation.
            </seg>
          </u>
          <note n="0bae72a2">
            I detta anförande instämde Elisebeht Markström, Kerstin Haglö,
            Margareta Persson, Karl Gustav Abramsson (alla s).
          </note>
          <note type="speaker" n="196a29fe">
            Anf. 28 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-7" n="4bd7dd49">
            <seg n="18c0cf55">
              Herr talman! Tack för möjligheten att få ställa ett par frågor
              för att få ett par klargöranden om Socialdemokraternas position
              och om vad som är den socialdemokratiska partiuppfattningen om
              de frågor som Maryam Yazdanfar lyfter fram i diskussionen här.
            </seg>
            <seg n="8c2b7aa1">
              Jag uppfattade det som att Socialdemokraterna säger att de är
              för ett tätare och ökat polissamarbete på detta fält och att det
              är viktigt. Samtidigt är det invändningar mot alla punkter som
              verkligen leder till detta. I diskussionen om ett effektivare
              och mer rättssäkert informationssamarbete har Socialdemokraterna
              en rätt ordentlig, bred och yvig retorik mot detta.
            </seg>
            <seg n="0d7df282">
              Kan ni vara så vänliga att precisera vilka rättsregler som finns
              i dag och som ni nu är emot? Kan ni vara så vänliga att precisera
              vilka nya förslag i utkastet till program som Socialdemokraterna
              är emot? Det är en mycket yvig retorik kring detta, men det är
              väldigt lite av substantiella besked. Jag vore tacksam för ett
              klargörande på den punkten.
            </seg>
            <seg n="6e96c302">
              När det gäller polissamarbete måste man verkligen anstränga sig
              maximalt om man i detta meddelande läser in att detta är steg
              mot en överstatlig polis. Maryam Yazdanfar får gärna redovisa
              var någonstans det står.
            </seg>
            <seg n="e77752db">
              Sedan finns det skillnader mellan socialdemokrater och moderater
              i synen på polissamarbete. Moderaterna tycker inte att vi ska
              vara öppna för en överstatlig polis. Det är vi mycket tydliga
              med att säga nej till. Däremot ska vi kunna ha polissamarbete
              över nationsgränser kring stora idrottsarrangemang och när det
              gäller omfattande och gränsöverskridande organiserad brottslighet.
              Där ska poliser kunna hjälpa varandra i Sverige, med svenska regler
              och med svensk polis som leder detta. Här finns en skillnad.
            </seg>
            <seg n="cdebe5ef">
              Men det vore utmärkt om åtminstone den första frågan blev besvarad
              här. Vilket informationsutbyte är det som Socialdemokraterna nu
              säger sig vara emot?
            </seg>
          </u>
          <note type="speaker" n="85481268">
            Anf. 29 MARYAM YAZDANFAR (s) replik:
          </note>
          <u who="maryam_yazdanfar_3d1313" xml:id="i-dc03a0c7ecbc68f2-1" n="f5d258c9">
            <seg n="7e14d315">
              Fru talman! Jag tycker att vi är kristallklara i vår uppfattning.
              Vi är för ett samarbete. Vi är för att polisen och andra myndigheter
              samverkar för att klara upp svåra brott. Där ska kontakten vara
              djup och tät, och man ska kunna samarbeta. Men vi är emot stora
              överstatliga register som vem som helst kan gå in och söka i,
              hur som helst, när som helst och utan några som helst kontrollmekanismer.
              Jag tycker att den frågan är solklar.
            </seg>
            <seg n="c11c3a19">
              Vad gäller polisiärt samarbete är det faktiskt så att detta polisiära
              samarbete tillsammans med Prümkonventionen öppnar upp för en överstatlig
              polis. Det är väldigt svårt att bortse från.
            </seg>
            <seg n="6c068fff">
              Jag har ställt frågor om detta i EU-nämnden. I till exempel Prümkonventionen
              står det att poliser får komma in i Sverige och bedriva polisiärt
              arbete på samma villkor som svensk polis gripa människor, ha förhör
              med människor. Då lämnar vi över våldsmonopol och polisiär makt
              till utländsk polis utan att veta vilken utbildning dessa poliser
              har och utan att de är inkorporerade i den polisiära tradition
              som vi har i Sverige.
            </seg>
            <seg n="303276d8">
              Inom den svenska polisen vill man till exempel påbörja ett arbete
              med att kartlägga attityder och hur människor behandlas av polisen.
              Man utvärderar och utbildar poliser för att ge alla människor
              ett bra och rättvist bemötande. Hur kan vi garantera att polisstyrkor
              från andra länder ska ha detta bemötande?
            </seg>
            <seg n="0d26461d">
              Det är alltså ett mycket långtgående samarbete som ni förespråkar.
              Det skulle jag vilja säga är yvigt. Det försäkrar inte oss mot
              att få en överstatlig polis i Sverige.
            </seg>
          </u>
          <note type="speaker" n="dca8a0d1">
            Anf. 30 HENRIK VON SYDOW (m) replik:
          </note>
          <u who="henrik_von_sydow_d3eab3" xml:id="i-6e83aede9a129d81-8" n="4bd7dd49">
            <seg n="054286d9">
              Fru talman! Jag tycker inte alls att svaren på mina frågor är
              solklara. De är absolut inte konkreta. Jag ställer frågorna igen.
              Vilket informationsutbyte och vilka gällande rättsregler är det
              som Socialdemokraterna nu är emot? Vilka förslag är det som Socialdemokraterna
              nu är emot? Svara gärna med konkreta exempel, och tala inte bara
              om allmänna register! Vilka rättsregler och vilket informationssamarbete
              är det som Socialdemokraterna är emot? Det vore ett viktigt besked
              därför att det är angeläget att vi har en bred uppslutning om
              att få ett mer effektivt och rättssäkert informationsutbyte. Det
              vore bra om det var många partier som stod bakom detta.
            </seg>
            <seg n="99efce12">
              Det är lite sorgligt att Socialdemokraterna har valt att friskriva
              sig och inte ta ställning. De har en yvig och allmän retorik.
              Konkretisera gärna vilket informationssamarbete det är!
            </seg>
            <seg n="68544604">
              Jag tror att det är viktigt att säga att vi ser oerhört stora
              synergieffekter i att olika medlemsländers poliskårer kan samarbeta
              över gränserna. Det ger synergieffekter om man gör det under rättssäkra
              regler. Om det är polis som är i Sverige ska det ske enligt svenska
              lagar och under svenskt befäl. Men detta ger möjligheter att få
              bukt med gränsöverskridande brottslighet och de gränsöverskridande
              ligor som arbetar med människohandel, narkotikahandel och vapenhandel.
              Att man där hittar former för olika poliskårer att samarbeta med
              varandra är väsentligt och angeläget för att minska brottsligheten
              och öka tryggheten. Här vet vi att det går en skiljelinje mellan
              Socialdemokraterna och Moderaterna.
            </seg>
            <seg n="1061b190">
              Men jag vill ha svar på den första frågan. För att få ett bättre
              underlag och för att få en bättre debatt och diskussion om detta
              ber jag Maryam Yazdanfar att konkretisera. Vilket informationsutbyte
              är det som Socialdemokraterna är emot? Det är en rätt ordentlig
              retorik och argumentation från Maryam Yazdanfar, men vad är konkretionen
              i detta?
            </seg>
          </u>
          <note type="speaker" n="a447c93e">
            Anf. 31 MARYAM YAZDANFAR (s) replik:
          </note>
          <u who="maryam_yazdanfar_3d1313" xml:id="i-dc03a0c7ecbc68f2-2" n="f5d258c9">
            <seg n="e40bc991">
              Fru talman! Förutom att Henrik von Sydow medvetet verkar vilja
              missförstå mig och dessutom tolka in saker som jag inte säger
              ska jag faktiskt konkretisera.
            </seg>
            <seg n="bff35656">
              Däremot vill jag göra klart vad vi tycker just kring frågorna
              om människohandel och narkotikasmuggling. Under vår tid vid regeringsmakten
              jobbade vi intensivt med att polisen skulle samarbeta kring dessa
              frågor. Det finns ingenting att vara tveksam till när det gäller
              detta.
            </seg>
            <seg n="1e4d003d">
              Henrik von Sydow sitter inte i EU-nämnden. Där har vi haft en
              diskussion om register över alla flygpassagerare. Uppemot 20 datagrupper
              ska lagras i upp till 5, 10, 15 eller 20 år. Där kommer det att
              framgå bland annat vart du reser, med vem du reser och vad du
              äter på planet. Upp till 20 olika data ska registreras om dina
              resvanor och vad du gör. Detta ska man dessutom ha fri access
              till.
            </seg>
            <seg n="f216e371">
              Tycker Henrik von Sydow att det är helt i sin ordning? Först
              och främst är det, precis som jag säger, inneffektivt och otroligt
              kostnadskrävande. Men är det verkligen så man kommer åt grov brottslighet
              som terrorism och människohandel? Jag tror inte det. Jag tror
              att man måste vara mycket mer sofistikerad.
            </seg>
            <seg n="8ea076f8">
              Det som är så tråkigt med den borgerliga regeringen i detta EU-samarbete
              är att man är så angelägen om att vara till lags. Man tittar så
              ängsligt på Sarkozy och Merkel och tänker att man vill vara en
              medspelare bland de stora, och man vågar inte stå upp för dessa
              viktiga principer om mänskliga rättigheter och integritet. Man
              vågar inte vara motvalls. Jag tror att om man som ett litet land
              inte vågar vara motvalls kommer man inte heller att ha något inflytande
              över utvecklingen på detta område.
            </seg>
          </u>
          <note type="speaker" n="daed73be">
            Anf. 32 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-3" n="b16e0574">
            <seg n="2e78f20d">
              Fru talman! Vi är alldeles överens om behovet av bättre processuella
              rättigheter. Självklart skulle vi vilja se samma rättigheter som
              finns i Sverige i alla de andra 26 EU-medlemsländerna.
            </seg>
            <seg n="67c5469e">
              Jag tror också att vi kan vara överens om bakgrundsbeskrivningen
              att dessa frågor har varit uppe tidigare. Man hade ett stort paket
              uppe med tolkning och försvar. Det diskuterades i flera år, men
              det gick helt i stå eftersom några medlemsländer satte sig på
              tvären. Förslaget har inte gått igenom eftersom enighet fortfarande
              krävs. Då gäller det att få med alla 27 länder, annars blir det
              ingenting.
            </seg>
            <seg n="6fad62d8">
              För att komma vidare för att få en ökad rättssäkerhet och bättre
              processuella rättigheter kan vi som ordförandeland välja två olika
              vägar. Antingen slår vi huvudet stenhårt i väggen och skryter
              på hemmaplan om vilka krav som vi ställer, men får inte frågan
              framåt en enda millimeter. Eller också försöker vi känna av, förhandla,
              lirka lite grann och komma fram till resultat. Vi kanske inte
              kan nå så långt som vi skulle önska oss, men vi tar hellre två
              steg framåt än står kvar på samma punkt.
            </seg>
            <seg n="a732e389">
              Det är uppenbart att den tidigare socialdemokratiske talaren,
              Thomas Bodström, hellre slog huvudet i väggen för att vinna politiska
              poäng än att faktiskt ta dessa två steg framåt. Jag undrar om
              Maryam Yazdanfar också tycker att det är en bättre taktik att
              gå in och förlora än att faktiskt ta steg framåt så att vi får
              bättre processuella rättigheter i hela Europa.
            </seg>
          </u>
          <note type="speaker" n="2bf7858b">
            Anf. 33 MARYAM YAZDANFAR (s) replik:
          </note>
          <u who="maryam_yazdanfar_3d1313" xml:id="i-dc03a0c7ecbc68f2-3" n="f5d258c9">
            <seg n="dae563f9">
              Fru talman! Men, Johan Linander, vad är egentligen två steg framåt?
              Det är det jag tycker är det viktiga i diskussionen här. Är det
              att skryta över ett fantastiskt rättsligt samarbete där en människa
              som står åtalad inte får reda på vad den står åtalad för och inte
              får rättshjälp eller hjälp med tolkning under rättegången och
              därmed blir dömd på helt felaktiga grunder? Är det alltså två
              steg framåt? Eller är två steg framåt att faktiskt vara motvalls
              och ställa krav och hoppas på Lissabonfördraget? Det ser faktiskt
              ut att gå igenom. Där har vi vår chans att komma de riktiga två
              stegen framåt.
            </seg>
            <seg n="7e04f342">
              Det här blir bara en chimär. Vi har ett fantastiskt rättsligt
              samarbete i Europa: Människor far illa. Om ni far illa kan ni
              anmäla till Europadomstolen för mänskliga rättigheter. Där blir
              målet liggande i femtio år. Det är i dag enorma köer där. Fem
              eller eller tio år senare får du upprättelse.
            </seg>
            <seg n="0e862783">
              På vilket sätt är det här två steg framåt för en bra rättskipning
              i Europa?
            </seg>
          </u>
          <note type="speaker" n="1ec41551">
            Anf. 34 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-4" n="b16e0574">
            <seg n="01402838">
              Fru talman! Vad Maryam Yazdanfar nu beskriver är hur det tidigare
              fungerat, hur långt vi tidigare kommit. Då hade vi, som vi vet,
              en annan justitieminister och en annan regering. Nej, vi har inte
              alls kommit framåt. Ett steg är kanske att få tolkning under rättegången
              men inte översättning av handlingar. Det är inte bra. Också vi
              vill ha översättning av handlingar. Men nog är det bättre att
              åtminstone få tolkning än att inte få det. I ett sådant här samarbete
              måste man försöka ta de steg som det går att ta. Ska man gapa
              efter allt? Ja, då vet ni vad som kan hända.
            </seg>
            <seg n="63683e55">
              Jag skulle vilja ställa en annan fråga till dig, Maryam Yazdanfar.
              Jag är helt övertygad om att du har läst både det gamla Haagprogrammet
              och nu kommissionens meddelande och om att vi kan vara överens
              om att det här faktiskt är ett stort steg i rätt riktning kanske
              inte tillräckligt långtgående men ändå betydligt bättre än Haagprogrammet.
            </seg>
            <seg n="35792a95">
              Haagprogrammet antogs 2004 för att gälla från 2005 och framåt.
              Då hade vi en socialdemokratisk regering. Thomas Bodström var
              justitieminister. Utifrån Haagprogrammet lade den socialdemokratiska
              regeringen till exempel fram förslaget om teledatalagring. Det
              är antaget, även om vi i Sverige ännu inte genomfört det. Jag
              önskar verkligen att vi inte behöver genomföra det.
            </seg>
            <seg n="addb722a">
              Nu kritiserar Socialdemokraterna kommissionens meddelande från
              integritetsaspekter, men ni var ju med och antog det tidigare
              Haagprogrammet som var mycket värre på området. Jag vet att du,
              Maryam Yazdanfar, inte satt i riksdagen då. Men det skulle vara
              intressant att få höra om du skulle ha röstat för Haagprogrammet.
              Eller tycker du att Socialdemokraterna då gjorde fel som drev
              igenom Haagprogrammet, som är betydligt värre utifrån integritetsaspekter
              än det kommissionsmeddelande som vi i dag debatterar?
            </seg>
          </u>
          <note type="speaker" n="6c41fbb7">
            Anf. 35 MARYAM YAZDANFAR (s) replik:
          </note>
          <u who="maryam_yazdanfar_3d1313" xml:id="i-dc03a0c7ecbc68f2-4" n="f5d258c9">
            <seg n="fac31720">
              Fru talman! Jag tänker inte stå här och försvara Haagprogrammet
              i alla dess delar. Men det är snarare den borgerliga majoriteten
              och Johan Linander som blir oss svaret skyldiga, för visst är
              det märkligt att ni helt plötsligt är integritetskramare. För
              ett år sedan röstade ni ju för FRA. Jag vet inte om Johan Linander
              då här i riksdagen tryckte på ja-knappen beträffande FRA. Jag
              hörde i alla fall inget om att du skulle vara speciellt mycket
              emot, så det klingar ganska falskt nu när ni säger att ni är integritetskramare
              och vill föra fram de frågorna i Helsingforssprogrammet.
            </seg>
            <seg n="dcb8424a">
              Vidare handlar det om en utgångspunkt som jag tycker är otroligt
              viktig. Anledningen till att jag är för det europeiska samarbetet
              är att jag vill bygga fred och solidaritet mellan människor. Jag
              vill att Europas alla folk, alla människor i Europa, ska kunna
              leva ett bra liv, få chansen att utvecklas och så vidare. Då är
              det mänskliga perspektivet, hur människor behandlas inom det här
              regelsystemet, otroligt mycket viktigare för mig än taktiskt spelande
              kring hur vi nu bygger ett program där vi får framstå som potenta
              gemensamhetsförespråkare och där man får ta Merkel och Sarkozy
              i hand och vara en riktig europé.
            </seg>
            <seg n="d6d5ca42">
              Hittills har regeringens arbete på det här området och i övrigt
              europeiskt samarbete för mig mer handlat om en rosenröd chimär
              man vill vara den bästa europén och vara med och spela med de
              stora grabbarna än om att stå upp för de mänskliga värdena.
            </seg>
          </u>
          <note type="speaker" n="c18dbf88">
            Anf. 36 KALLE LARSSON (v):
          </note>
          <u who="kalle_larsson_7fdd7a" xml:id="i-90733145d4506aef-0" n="e6375fe7">
            <seg n="ff5d7095">
              Fru talman! Låt mig inleda med att återge ett meddelande från
              TT-Reuters-AFP från i morse: Uppemot 65 båtburna migranter i tre
              smugglarbåtar befaras ha omkommit utanför Jemen under färden över
              Adenviken i helgen, rapporterar FN:s flyktingorgan UNHCR på tisdagen.
              16 omkomna har påträffats, och ytterligare 49 saknas och är sannolikt
              döda. Samtidigt säger sig spansk polis ha hittat sex barn drivande
              ensamma i en flotte utanför Gibraltar.
            </seg>
            <seg n="2c025789">
              Och här samlas vi i Sveriges riksdag för att tala om ett område
              med frihet, säkerhet och rättvisa i allmänhetens tjänst! Sällan
              har väl skillnaden mellan ord och handling, mellan verklighet
              och visioner, varit så monstruöst uppenbar som den blir här i
              dag. Sällan har väl skillnaden mellan vad man påstår att EU arbetar
              för och vad som händer i verkligheten varit så uppenbar som här,
              precis nu i dag.
            </seg>
            <seg n="c1979e21">
              Fru talman! Jag hör redan invändningarna. Just eftersom det ser
              ut som det gör behöver vi detta så kallade Helsingforssprogram;
              det är med det här nya femårsprogrammet som vi ska ta itu med
              de problem som vi upplever med bland annat en migration som inte
              fungerar. Men låt oss granska det påståendet, och låt oss se i
              vilken riktning EU:s flyktingpolitik de senaste åren har drivits.
            </seg>
            <seg n="ea093c02">
              Det vi ser i verkligheten är hur restriktiviteten ökar, hur hindren
              för människor som flyr från sina hemländer byggs högre och högre
              samt hur människor som befinner sig i EU jagas bara av den enkla
              anledningen att de inte kan återvända till sina hemländer. De
              kallas illegala och drabbas av förföljelse inte bara av statsmakten
              utan också många gånger av medmänniskor.
            </seg>
            <seg n="cc2f91c9">
              Ja, fru talman, EU har slagit in på en synnerligen auktoritär
              väg när det gäller migrations- och flyktingpolitiken. Man har
              militariserat yttergränserna. Men det är inte yttergränser bara
              för EU, utan Sveriges yttre gräns går numera i Medelhavet. Det
              är ett ansvar för oss i denna kammare att EU:s militariserade
              gräns i dag hindrar människor som är på flykt undan förföljelse.
              Varje ledamot i denna kammare måste ta ansvar för det som händer
              vid vår yttre gräns.
            </seg>
            <seg n="1a3a1db5">
              Vi har fått transportörsansvar. Det innebär att det företag som
              fraktar en person över EU:s yttre gräns inte bara kan bli ansvarigt
              för att betala återresan utan också kan bli bötfällt i många länder
              om inte personen senare befinns ha asylskäl.
            </seg>
            <seg n="d9ab67c3">
              Det är ett av de förslag som har varit en mursten i byggandet
              av fästningsmurarna runt Europa. En annan sten i detta fästningsbygge
              är stenhårda visumregler. Ju fler skäl man har för att lämna ett
              land för att under en period leva i ett annat land, desto svårare
              är det att göra det. Visumreglerna används i dag av EU och av
              Sverige för att hindra människor att lämna sina hemländer. Men
              det borde låt mig återkomma till det vara precis tvärtom.
            </seg>
            <seg n="1fe345fe">
              Dublinförordningen är ytterligare en byggsten i fästningsmurarna
              runt Europa den regel som säger att du ska prövas i det land inom
              EU där du först sätter din fot; i varje fall gäller det de länder
              som undertecknat Dublinförordningen. I praktiken innebär det att
              människor ska prövas i länder som har helt olika rättstraditioner
              och helt olika bestämmelser för vad som är rätt till skydd undan
              förföljelse. Det är helt olika mottagningsförhållanden.
            </seg>
            <seg n="d7a7a797">
              Därför vore det förstås mycket rimligare att i stället för att
              naivt tro jag hör invändningarna också här att vi fixar till det
              i en massa andra länder låta den asylsökande söka i det land vederbörande
              vill.
            </seg>
            <seg n="cc904f5d">
              Vi ser runt om i Europa i dag, i alla medlemsstater av EU, hur
              papperslösa förvägras grundläggande mänskliga rättigheter bara
              därför att de av stater betraktas som illegala. De jagas av polis,
              och de får inte rätt till sjukvård. Här är Sverige inte ens bland
              de bättre i klassen utan bland de absolut sämsta.
            </seg>
            <seg n="b4f156c5">
              Fru talman! Vi ska i dag diskutera frihet, säkerhet och rättvisa,
              men det är väl relativt uppenbart att den som tvingas fly sitt
              hemland i dag inte upplever någon frihet i det EU som vi har skapat.
              Ett av dessa sex barn som hittades utanför Gibraltar upplever
              knappast någon säkerhet. Man kan förstås fråga vilken rättvisa
              det finns när det mer eller mindre är slumpen som avgör om en
              person som möter EU:s militariserade gräns får rätt att söka asyl
              eller inte. Jag tror, och man ska nog vara ärlig och säga det,
              att det som här betraktas som i allmänhetens tjänst egentligen
              helt enkelt handlar om att allmänheten är vi som är lyckligt lottade
              att vara födda inom unionen. Inga andra ska komma här och göra
              anspråk på att utgöra allmänheten. Inga andra ska komma här och
              göra anspråk på de mänskliga rättigheter som vi från Vänsterpartiets
              sida anser är universella.
            </seg>
            <seg n="7c9abe8e">
              Fru talman! Det är alltid intressant, jag ska erkänna det, att
              lyssna lite grann till hur det går till när andra utskott debatterar.
              Tidigare här har vi haft en omgång med justitieutskottets ledamöter.
              Förutom att jag tror att man på sina håll behöver lära sig att
              yrka på sina reservationer är en del av debattekniken kanske inte
              den skarpaste. Inte minst är det intressant att lyssna på Johan
              och Johan. Den ene vill prata om ingenting, för det finns ingenting
              att prata om. Vi har ingenting att ta ställning till. Man undrar
              förstås vad den Johan gör i den här kammaren över huvud taget.
              Han borde väl ha något vettigare att göra än att stå här och prata
              om ingenting. Å andra sidan säger han någonting. Han säger i praktiken
              att de mänskliga rättigheterna är förhandlingsbara. Vi ska åka
              ned och förhandla om dem. Det är klart att vi inte får som vi
              vill med de mänskliga rättigheterna. Det begriper ju varenda människa.
              När 27 medlemsstater ska komma överens ska man inte tro att de
              mänskliga rättigheterna kan vara giltiga hur som helst.
            </seg>
            <seg n="5423c73d">
              Den andre sätter likhetstecken mellan liberal och folkpartist.
              Det är i och för sig underhållande, men det är i ärlighetens namn
              i denna moderna tid som vi lever i till och med ideologiskt helt
              felaktigt.
            </seg>
            <seg n="d03592c8">
              Johan och Johan har sina inlägg i denna debatt, men sammantaget
              får man ändå säga om alliansföreträdare att de har stora förhoppningar
              om att vi ska komma väldigt långt i de kommande diskussionerna
              om Helsingforssprogrammet. Vi ska åstadkomma mycket. Jag är den
              första att säga att om allt det som här utlovas blir verkligt
              kommer vi att gratulera. Precis som någon av dessa två Johan sade
              kommer vi med konstruktiva förslag. Den andre Johan tyckte att
              vi inte hade något att säga, att vi ville lämna EU, men den ene
              tyckte kanske att vi hade en del konstruktiva och bra förslag.
              Ta den diskussionen, Johan och Johan, er emellan senare.
            </seg>
            <seg n="0e84300d">
              Det intressanta är att vi visar en EU-kritik, ett EU-motstånd,
              för att utvecklingen går i fel riktning. Det är vår uppenbara
              uppfattning. Samtidigt gör vi vad vi kan för att förändra de arenor
              som vi ändå är med på. Det är inget konstigt med detta. Gör det
              inte till en fråga om utträde eller inte! Granska våra förslag,
              precis som vi nu erbjuder allmänheten att granska vårt alternativa
              Helsingforssprogram! Det är vad vi har lagt fram.
            </seg>
            <seg n="716a1cdd">
              Fru talman! Jag har ett par frågor att ställa till de kommande
              debattörerna. Det finns några på talarlistan efter mig. Majoriteten
              i socialförsäkringsutskottet talar faktiskt om att ytterligare
              gränskontroller måste gå hand i hand med att fler kanaler för
              laglig invandring öppnas och med ökade möjligheter att söka asyl.
              Detta är intressant, det har vi hävdat i debatt efter debatt här
              i kammaren. Nu vill jag fråga: Vilka är dessa nya lagliga vägar
              att söka asyl? Vi är väl medvetna om att det i dag saknas lagliga
              vägar att komma till EU och söka asyl. Det är så fästningsbygget
              fungerar.
            </seg>
            <seg n="8adcdb16">
              Därför ska det bli intressant att lyssna på de tre kommande talarna
              när de klargör vilka dessa lagliga vägar att söka asyl förväntas
              vara. Om sådana inte öppnas, kommer ni då att motsätta er ett
              Helsingforssprogram som innebär att man ökar kontrollen? Kommer
              ni att använda den vetorätt som Sverige trots allt har om man
              inte öppnar de lagliga vägar som ni säger er förespråka?
            </seg>
            <seg n="16e69feb">
              Ni säger också: Beträffande in- och utresekontroll anser utskottet
              att en hög säkerhetsnivå kräver en absolut respekt för mänskliga
              rättigheter och internationellt skydd. Det är en stark formulering,
              jag gillar den ett absolut skydd för mänskliga rättigheter.
            </seg>
            <seg n="636548e2">
              Min andra fråga till de kommande debattörerna är därför: Om ett
              absolut skydd för de mänskliga rättigheterna inte uppnås i förhandlingarna
              om Helsingforssprogrammet, kommer ni då att gå med på att underteckna
              avtalet om ett Helsingforssprogram eller kommer ni att motsätta
              er det? Någonstans här avgörs nämligen om de mänskliga rättigheterna
              är förhandlingsbara, som den ene Johan tyckte, eller om de inte
              är det, som jag tror att den andre tycker.
            </seg>
            <seg n="6f70b246">
              Fru talman! Med dessa två frågor vilka de lagliga vägarna är
              och vad absolut respekt betyder lämnar jag möjligheter till replik
              i den kommande debatten.
            </seg>
          </u>
          <note n="11e95566">
            I detta anförande instämde Lena Olsson och Alice Åström (båda
            v).
          </note>
          <note type="speaker" n="2982118c">
            Anf. 37 JOHAN PEHRSON (fp) replik:
          </note>
          <u who="johan_pehrson_93d767" xml:id="i-fcbdd32f420289a0-3" n="02748c4a">
            <seg n="38bdb5d0">
              Fru talman! Jag tillhör dem som tycker att Kalle Larsson gör
              en tänkvärd beskrivning över utvecklingen i Europa på senare år.
              Det är en utveckling som jag som liberal och folkpartist på många
              sätt tycker inte har varit särskilt lyckad i alla delar. Jag och
              mina liberala vänner i Europa drivs av tanken av att vi tillsammans
              ska sätta en så bra standard, en humanitär standard, när det gäller
              synen på migration att den också går att beskriva som liberal.
              Vi ska se till att människor som söker sig till vår del av världen
              får en chans till en rättvis prövning och i ganska hygglig omfattning
              också rätt att få stanna i vår del av världen, den rika delen
              av världen. Tyvärr finns det andra krafter i Europa som driver
              på för den politik som du beskriver, Kalle Larsson, och inte helt
              felaktigt, skulle jag vilja säga.
            </seg>
            <seg n="4231107d">
              Vi har dock i dag att hantera förutsättningarna för att vi tillsammans
              ska göra det hela ändå något bättre. Jag känner igen den lite
              extrema hållningen allt eller inget. Jag tror att man steg för
              steg kan göra saker till det bättre. Det är Folkpartiets hela
              tanke med att vi deltar i Europasamarbetet. Det är också hela
              tanken med att vi deltar i arbetet med Helsingforssprogrammet,
              som också gäller migrationsområdet. Men jag tolkar det inte på
              något annat sätt än att hela tanken med Kalle Larssons verksamhet
              är ut ur EU och snabbast möjligt, för det är det bästa sättet
              att skapa en bättre värld. Vi är verkligen olika i vår syn på
              internationalism.
            </seg>
            <seg n="7e23f368">
              Kalle Larsson får själv fundera över begreppet liberal.
            </seg>
          </u>
          <note type="speaker" n="05f764f6">
            Anf. 38 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-1" n="e6375fe7">
            <seg n="0458b54f">
              Fru talman! Jag tror att Johan Pehrson nog inte var helt beredd
              på att ta en replik. Jag tror att han satte upp sig som replikant
              därför att han ville säga att man faktiskt kan vara folkpartist
              och liberal samtidigt.
            </seg>
            <seg n="74d0f6af">
              Det får man gärna tycka, och jag är inte den som ska uttala mig
              om hur liberaler tycker och tänker absolut inte om hur folkpartister
              fungerar. Men en sak är värd att notera i det Johan Pehrson säger.
              Han uppfattar det alltså som extremt att säga att det är allt
              eller inget. Men de mänskliga rättigheterna är okränkbara. De
              är inte förhandlingsbara, utan det är allt eller inget. Man kan
              inte säga att vi får diskutera asylrätten lite grann med de andra
              och se hur det går. Man kan inte prata om den personliga integriteten
              och rätten till ett privatliv, stadfäst i många internationella
              konventioner, som att vi åker ned och ser hur det går. Man kan
              kalla det extremt. Jag skulle nog faktiskt vilja säga, utan att
              göra anspråk på begreppet i dess fulla mening, att det snarare
              är ganska liberalt att ha den uppfattningen om de mänskliga rättigheterna
              att de faktiskt inte går att förhandla om, att de är absoluta.
            </seg>
            <seg n="a198a1ba">
              Sedan försöker Johan Pehrson göra det enkelt för sig och säger
              att vi egentligen är emot EU och att det därför inte är så intressant
              att diskutera. Men jag tror inte att han menar det, därför att
              jag tror att han, precis som andra kunniga och engagerade ledamöter,
              säkert har tagit del av vårt alternativa Helsingforssprogram som
              är presenterat för offentligheten och där vi drar upp riktlinjerna
              för hur vi skulle vilja att detta Helsingforssprogram utvecklas.
              Om inte får han väl göra det efteråt och återkomma med en ursäkt,
              därför att där finns konkreta förslag på vad man borde göra, och
              jag ska i min andra replik återkomma till vilka de är.
            </seg>
          </u>
          <note type="speaker" n="8349fadc">
            Anf. 39 JOHAN PEHRSON (fp) replik:
          </note>
          <u who="johan_pehrson_93d767" xml:id="i-fcbdd32f420289a0-4" n="02748c4a">
            <seg n="32befd37">
              Fru talman! Vi liberaler är reformistiskt inlagda. Vi tror på
              evolution.
            </seg>
            <seg n="18ddac40">
              Mina vänner! Här står en man som har stött revolutioner och gärna
              diverse röda sådana. Historiskt sett har det kommunistiska partiet,
              numera Vänsterpartiet, alltid stått i bjärt opposition mot Folkpartiet.
              Jag tycker att detta är hedervärt för oss och att det är bra att
              man belyser skillnaderna mellan våra partier. Jag tycker att det
              är viktigt att man aldrig försöker tumma på att engagemanget är
              äkta, och jag försöker inte tumma på att ditt engagemang för utsatta
              människor är äkta, Kalle Larsson. Men jag kräver också att du
              visar respekt för vårt engagemang för utsatta människor när vi
              tror på evolution och reformism och inte på revolution, det vill
              säga allt eller inget. Jag tror inte på detta att hela tiden säga:
              Nej, vi tänker inte samarbeta. Vi tänker stå vid sidan och vänta
              på att vi ska få hela världen med oss. Under tiden kommer massor
              av människor att få sina liv förstörda i väntan på att allt ska
              bli perfekt. Som liberal tror jag att vi varje dag kan vinna mark
              för att göra vårt samhälle, vårt Europa, vår värld lite bättre.
              Men det kräver också att man vågar gå in rakryggad i förhandlingsrum
              med andra länder och tala om vad man tycker, men i vissa fall
              också vara beredd att kompromissa och säga: Okej, det gick inte
              hela vägen, men vi kommer tillbaka, vi tänker fortsätta.
            </seg>
            <seg n="e5a8284c">
              Det är den liberala kampen, den folkpartistiska kampen. Jag är
              inte imponerad av den vänsterpartistiska kampen.
            </seg>
          </u>
          <note type="speaker" n="ed8a6556">
            Anf. 40 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-2" n="e6375fe7">
            <seg n="971fbfa2">
              Fru talman! Nej, nu håller vi i Vänsterpartiet inte på med något
              av vårt arbete för att imponera på Johan Pehrson. Det är nog inte
              heller så lätt att göra det.
            </seg>
            <seg n="2935d35f">
              Det finns väldigt många varianter av skämtsamheter och lustigheter
              som man kan göra om begreppet vi är reformistiskt inlagda, som
              Johan Pehrson alldeles nyss sade, men jag tror att jag avstår
              från det. Jag kan bara notera att man alltid kan mäta, framför
              allt folkpartisters men också andras på den borgerliga sidan,
              argumentationsstyrka i fråga om hur många minuter det tar innan
              de börjar prata om kommunismen. Johan Pehrson klarade sig två
              tre minuter ungefär, men sedan kom det. Och det är väl ungefär
              så stark den folkpartistiska argumentationslinjen är. Men det
              där passar mycket bättre på någon studentskiva någonstans, eller
              i vart fall i något annat sammanhang än i den seriösa diskussion
              som vi här behöver ha om de mänskliga rättigheterna som icke förhandlingsbara.
            </seg>
            <seg n="50fa0e9a">
              Bara för att visa på vår konkreta hållning i de här frågorna
              har vi lagt fram tre förslag på asylrättens område i vårt alternativa
              Helsingforssprogram, som jag gärna vill att Johan Pehrson tar
              med sig.
            </seg>
            <seg n="4294c865">
              För det första: Stoppa Frontex och militariseringen av de yttre
              gränserna! Det är inte militär som människor ska möta utan ett
              samhälle som frågar: Hur är det? Vad har du för behov? Behöver
              du skydd?
            </seg>
            <seg n="89041b84">
              För det andra: Lagliga vägar till Europa behöver skapas. Det
              är också ungefär vad socialförsäkringsutskottets majoritet skriver.
              Kan vi hitta en överenskommelse om att asylviseringar är bra ska
              vi vara de första att välkomna denna.
            </seg>
            <seg n="3ab0f4b3">
              För det tredje: Ge rättigheter och uppehållstillstånd till papperslösa!
              Så länge som asylrätten ser ut som den gör i dag kommer det att
              finnas papperslösa, oavsett om Johan Pehrson eller någon annan
              här vägrar eller vill se det eller inte.
            </seg>
            <seg n="0458ab5e">
              De här tre konkreta punkterna är våra förslag på asylrättens
              och migrationspolitikens område för att göra detta Helsingforssprogram
              något bättre än vad det annars skulle vara. Se där ett exempel
              på konkreta förslag för förändring, något helt annat än vad Johan
              Pehrson alldeles nyss anklagade oss för.
            </seg>
          </u>
          <note type="speaker" n="31a084d0">
            Anf. 41 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-5" n="b16e0574">
            <seg n="15df4d13">
              Fru talman! Vi har debatter hela dagen, så tyvärr hade jag gått
              ut för att käka lite lunch medan Kalle Larsson pratade. Men det
              finns tv-apparater ute i kammarfoajén, så jag kunde följa vad
              han sade. Det är bara att konstatera att Kalle Larsson är ett
              levande exempel på att när man inte har så mycket att komma med
              får man helt enkelt gå till attack.
            </seg>
            <seg n="a8dc0a6f">
              När det gäller om mänskliga rättigheter kan förhandlas eller
              inte förhandlas om var det intressant att höra att jag skulle
              påstå att de är förhandlingsbara. Samtidigt kan man fråga hur
              Kalle Larsson tror att Europakonventionen för mänskliga rättigheter
              kom till. Den förhandlades fram. Det kanske inte var helt givet
              att det skulle bli exakt de formuleringar som nu finns och inte
              några andra, utan det var en förhandlingsfråga.
            </seg>
            <seg n="f25d6790">
              Om man inte vill vara med i det europeiska samarbetet är det
              klart att man inte behöver förhandla. Då kan man sitta hemma och
              säga att vi här i Sverige har rätt och att de andra har fel. Då
              gör man det väldigt enkelt för sig.
            </seg>
            <seg n="bda64c95">
              För att det inte ska råda några som helst missförstånd tycker
              jag självklart att alla länder, och definitivt alla EU:s medlemsstater,
              ska uppfylla de krav på processuella rättigheter som Europakonventionen
              kräver. Men vid tidigare EU-förhandlingar blev det tvärstopp därför
              att några medlemsstater sade nej. Det är den verklighet som råder,
              och vi som tar ansvar måste ta hänsyn till verkligheten. Men det
              skulle vara intressant att höra hur Kalle Larsson och Vänsterpartiet
              skulle ha tagit sig an EU-förhandlingarna, om det nu hade varit
              en vänsterpartist som var justitieminister och satt som ordförande
              för RIF-rådet, för att komma framåt i de processuella frågorna.
            </seg>
          </u>
          <note type="speaker" n="06188fd6">
            Anf. 42 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-3" n="e6375fe7">
            <seg n="60ad7c5b">
              Fru talman! Förutom att jag tackar för informationen om matintag
              ska jag försöka svara på frågan. Det är väldigt enkelt: Vi skulle
              ta fram det som borde vara den svenska positionen i de här förhandlingarna,
              det alternativa Helsingforssprogrammet med punkter och krav på
              hur samarbetet borde utvecklas på det här området. Johan Linander
              är säkert väl medveten om detta, som jag sade att också andra
              engagerade och kunniga medborgare och ledamöter är. Vi har i tio
              punkter tagit fram hur vi tycker att det borde se ut. Det gör
              att hela diskussionen om att vi är emot och därför inte ska vara
              med i diskussionen blir lite löjlig. Jag gissar att den är färdigskriven,
              eller så sitter den så djupt inne i huvudet hos en del på den
              borgerliga sidan att man liksom inte kan växla om, inte ens när
              man förstår att vi har ett alternativt program, att vi har konkreta
              punkter att komma med: moratorium för lagstiftning tills vi har
              utrett det, stopp för militariseringen av de yttre gränserna.
              Vi har en mängd olika förslag. Inte ens när vi säger att det finns,
              att här är det, kan man tänka om och fundera på att man kanske
              inte ska säga att vi inte har några förslag när vi nu visar att
              vi har förslag. Det blir ju komplicerat om man i förväg bestämmer
              sig för en argumentationslinje och den visar sig vara grundfalsk,
              men man ändå fortsätter att hävda den.
            </seg>
            <seg n="e1cf47ca">
              Svaret på Johan Linanders fråga är: Vi hade som ordförande för
              RIF-rådet tagit fram dessa tio punkter, drivit dem med stor styrka
              och, jag tror också, med stor framgång. Det är nämligen enklare
              om man har konkreta förslag än om man håller sig till allmänna
              fraser och floskler som i huvudsak är vad som ännu så länge har
              kommit från den borgerliga alliansens sida.
            </seg>
          </u>
          <note type="speaker" n="5579c2df">
            Anf. 43 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-6" n="b16e0574">
            <seg n="a20b5606">
              Fru talman! Det skulle vara bättre om Kalle Larsson svarade på
              frågorna i stället för att raljera, men jag har ju hört hans debattstil
              tidigare så jag vet att det är så den fungerar.
            </seg>
            <seg n="522b51b1">
              Om Vänsterpartiet hade haft justitieministerposten tack och lov
              för att det inte är så skulle ni alltså, på tal om att raljera,
              lägga fram samma förslag som redan tidigare har fått nej, fastän
              ni redan på förhand vet att flera länder skulle säga nej till
              att genomföra precis allt därför att förslagen kanske hade varit
              uppe tidigare. Det har funnits ett stort paket med processuella
              rättigheter. Det diskuterades i flera år, men det blev stopp för
              att det krävs enighet.
            </seg>
            <seg n="5f33002f">
              Vänsterpartiet och Kalle Larsson kanske vill att Lissabonfördraget
              ska genomföras så att vi kan bli av med vetorätten inom rättsliga
              och inrikes frågor, för då hade det varit betydligt lättare. Men
              även där säger Vänsterpartiet nej. Ni vill inte komma framåt i
              denna fråga. Det är tydligt.
            </seg>
            <seg n="d2b868be">
              Vänsterpartiet lägger fram sina förslag även om man på förhand
              vet att de inte kommer att gå igenom. Det är Bodströmvarianten.
              Man kör huvudet stenhårt i väggen. Sedan skryter man på hemmaplan
              om vad man försöker få igenom, men ingenting händer.
            </seg>
            <seg n="a857dae2">
              Är det inte bättre att ta två steg framåt och komma någonvart
              i frågorna än att bara slå huvudet i väggen för att vinna politiska
              poäng på hemmaplan? Får medborgarna det ett dugg bättre av att
              ni kör huvudet i väggen? Nej, det får de inte. Men genom våra
              förhandlingar, som Kalle Larsson tydligen inte tycker om, kan
              vi komma framåt. Det tjänar Sveriges och Europas medborgare på.
              Det är dock en variant som Vänsterpartiet tyvärr inte förespråkar.
            </seg>
          </u>
          <note type="speaker" n="16b51c57">
            Anf. 44 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-4" n="e6375fe7">
            <seg n="7b1dcfa7">
              Fru talman! Jag har hört det några gånger nu. Johan Linander
              säger att när man hävdar mänskliga rättigheter slår man huvudet
              i väggen. Det är meningslöst att komma med sådana politiska krav
              som att rätten till privatliv ska värnas och att asylrätten ska
              återupprättas. Det är meningslöst eftersom det finns länder som
              inte håller med om detta.
            </seg>
            <seg n="311bfb9e">
              Man kan ha den inställningen. Man kan kompromissa på förhand
              och åka ned med uppfattningen att man vet att de andra tycker
              att det är bra. Problemet är bara att man får ett resultat utifrån
              detta.
            </seg>
            <seg n="a61589db">
              Ansatsen från den borgerliga regeringen är i ord omfattande,
              men i praktiken är allt förhandlingsbart. Ingenting är fast och
              beständigt inte ens försvaret av de mänskliga rättigheterna.
            </seg>
            <seg n="ccf408f1">
              Problemet med överstatligheten inom EU är att om man ska komma
              överens allihop blir det inte särskilt ofta bra politik. Det är
              därför vi säger att rättspolitik och migrationspolitik ska vara
              en nationell angelägenhet. Det ska inte beslutas på överstatlig
              nivå. Gör man det kompromissar man med de mänskliga rättigheterna,
              rätten till privatliv och integritet.
            </seg>
            <seg n="81c27015">
              Här skiljer vi oss åt inte bara höger och vänster utan tydligt
              också vi som säger att Sveriges riksdag ska avgöra vilka lagar,
              regler och bestämmelser som ska gälla i Sverige och att andra
              länder ska bestämma å sina vägnar.
            </seg>
            <seg n="46a6ec5e">
              Slutsatsen av Johan Linanders ansats är att han ger oss sitt
              erkännande. Han tror att vi kommer att vinna politiska poänger
              på hemmaplan. Det tackar vi för. Det är förmodligen sant. Jag
              tror att många människor begriper att man ska kunna bestämma i
              ett parlament vilka regler som ska gälla. Jag tror att många också
              begriper att det finns en hel del som konkret kan bli betydligt
              bättre i det Helsingforssprogram som läggs fram.
            </seg>
            <seg n="dfd6e66a">
              Jag avslutar med att säga att det är synd att vi inte har kunnat
              diskutera mer i sak. Processen verkar vara det enda som Johan
              Linander har något att säga om förutom att man kan förhandla och
              kompromissa om allt.
            </seg>
          </u>
          <note type="speaker" n="e84a3578">
            Anf. 45 MIKAEL CEDERBRATT (m):
          </note>
          <u who="mikael_cederbratt_a86c3f" xml:id="i-a84d2dbfc2b8797e-0" n="7f218d88" next="i-a19fa7204a469661-0"/>
          <note n="29ea9bce">
            Fru talman! Jag börjar med att yrka bifall till justitieutskottets
            förslag i utlåtandet.
          </note>
          <u who="mikael_cederbratt_a86c3f" xml:id="i-a19fa7204a469661-0" n="7f218d88" prev="i-a84d2dbfc2b8797e-0">
            <seg n="0fb0139f">
              En resa eller rörelse börjar alltid någonstans. Nu för tiden
              slutar den oftast längre bort än vad den gjorde tidigare, och
              det är många fler som sätter i gång att röra på sig. Därför är
              gårdagens lösningar inte svaret på framtidens utmaningar. Politiken
              har över århundradena försökt reglera denna rörelse, ibland för
              att förhindra men ofta också för att underlätta.
            </seg>
            <seg n="822efdce">
              Redan 1636 infördes en lag om gästgiveri. Den kom till för att
              ge hästarna möjlighet att vila eller bytas ut. Det var jobbigt
              att dra vagn när människorna rörde sig alltmer. Den var alltså
              inte till för varor, förutom fågel, ostron och hummer.
            </seg>
            <seg n="e91e4d81">
              Vi fick den nordiska passfriheten, vilket påverkade mig. När
              jag lämnade Strömstad och skulle åka till närmaste stad, Halden,
              slapp jag ta med passet. Det var ett lyft.
            </seg>
            <seg n="6c760d50">
              Vi har fått EU och Schengen, och vi behöver en harmonisering
              för att ytterligare öka möjligheterna.
            </seg>
            <seg n="2cad82b6">
              Det talas om tre dimensioner att främja rörlighet och laglig
              invandring, att bidra till utvecklingen och att hantera olaglig
              invandring.
            </seg>
            <seg n="244a0af4">
              Jag skulle vilja ta upp två penseldrag som jag tycker genomsyrar
              inriktningsdokumentet. Det ena är skydd och det andra är att säkra
              välfärden. Skydd talas det om i kommissionens meddelande, mycket
              med fokus på EU-medborgaren. Här går vi ytterligare ett steg.
              Vi vill även ge skydd till dem som knackar på vår dörr och behöver
              det.
            </seg>
            <seg n="05310aca">
              För bara några dagar sedan uppmärksammade vi att det var 70 år
              sedan tyskarna anföll Polen. När vi sex år senare gjorde bokslut
              över andra världskriget visade det sig att många av dem som nu
              är EU-medborgare satt som flyktingar i länder som nu är medlemmar
              i EU. Vi har alltså ett historiskt ansvar. Ur det fredsprojektet
              steg EU fram.
            </seg>
            <seg n="d789c41f">
              Vi behöver öka den totala kapaciteten att ta emot människor som
              behöver vårt skydd. Hur mycket vi än anstränger oss i Sverige
              är det inte tillräckligt. Vi behöver vara fler länder som hjälps
              åt.
            </seg>
            <seg n="ec9bd346">
              Vi hör från många håll kritik och argumentation mot en harmonisering.
              Det handlar om brist på möjlighet att söka asyl, brister i rättssäkerheten
              och brister i mottagningsförhållanden. Precis som Kalle Larsson
              sade, eftersom han visste att jag skulle säga det, är det i stället
              skäl att gå vidare mot en harmonisering. Det ger oss verktyg,
              och verktyg behöver vi. Vi behöver inte bara ord i en talarstol.
              Det ger oss verktyg i lagstiftningen och kommissionen har möjlighet
              att agera. Vi har stödkontoret som är under uppbyggnad och som
              vi tror ska kunna genomföra en mängd olika goda saker.
            </seg>
            <seg n="cbecde30">
              Vi har också Frontex. Här brukar Kalle Larsson och jag komma
              lite på kollisionskurs. Frontex är den EU-organisation som faktiskt
              kan göra skillnad. Säger man något annat vittnar det om djup okunnighet.
            </seg>
            <seg n="7801e423">
              Fru talman! Frontex uppgift är att samordna medlemsstaternas
              operationer, bistå med utbildning, göra riskanalyser, följa och
              bevaka utvecklingen och stödja när en medlemsstat behöver hjälp
              och i vissa återsändandeoperationer. Vi ska dock inte glömma att
              allt det som står och allt vi hör om saker som inte går rätt till
              är den enskilda medlemsstatens ansvar. Men det är mycket bra att
              ha EU-ögon på plats, och det har vi oftast genom Frontex.
            </seg>
            <seg n="52016dfe">
              Det finns en annan sak som är viktig när det gäller skyddet.
              Alla vet att det inte bara är de som knackar på dörren till EU
              som behöver skydd. Vi har en mängd människor i olika flyktingläger
              i länder som har svårt att hjälpa flyktingarna. Där vill vi bygga
              ut vidarebosättningsprogrammet.
            </seg>
            <seg n="633925ce">
              Man ska veta att det kom 4 000 vidarebosatta flyktingar till
              EU förra året. Sverige tog emot 1 840 av dem. Jag brukar göra
              tankeexperimentet att om alla 27 medlemsstater tog emot lika många
              i förhållande till sin folkmängd skulle vi i ett svep kunna ge
              100 000 flyktingar skydd i stället för 4 000.
            </seg>
            <seg n="95580eb8">
              Jag ska också nämna den externa dimensionen som tillkom i Haagprogrammet
              2004. Det är ett sätt att hjälpa och stödja EU:s grannländer för
              att öka deras kapacitet att kunna ge skydd och att kunna göra
              det under rättssäkra och öppna former. Det är också en utveckling
              i ett bredare perspektiv. Det är här som migration, bistånd och
              utrikespolitik smälter samman.
            </seg>
            <seg n="34c28ebf">
              Det andra stora penseldraget är att säkra välfärden. Det säger
              jag med hänsyn till den demografiska utmaning vi står inför. Det
              finns lite olika siffror på detta, men fram till 2020 sägs det
              att ungefär 270 av landets kommuner kommer att ha 6 procent färre
              människor i arbetsför ålder. Det är ett par hundra tusen arbetstagare.
              Från 2008 och fram till 2060 kommer EU att få 15 procent färre
              människor i arbetsför ålder. Om man någon gång andas om att man
              vill säkra välfärden får man faktiskt se till att ha en lösning
              på den här demografiska utvecklingen.
            </seg>
            <seg n="2cbc89aa">
              Sedan blir det inte sämre av att det också stöder en mängd människors
              möjligheter och drömmar om att få ett bättre liv genom att komma
              hit och arbeta. Här har Sverige en världsledande lagstiftning
              där arbetskraftsinvandringen är behovsstyrd. EU har tagit ett
              litet steg i den riktningen när man diskuterar blue card. Det
              är ett steg i rätt riktning men långt ifrån tillräckligt.
            </seg>
            <seg n="96350cf8">
              Men inte heller vår lagstiftning räcker till på det här området.
              Vi kommer att stå inför en situation där vi kommer att konkurrera
              om arbetskraft i framtiden. Då måste hela EU bli attraktivare
              som arbetsmarknadsområde. Vi kommer att konkurrera med USA, Indien,
              Kina och Sydamerika.
            </seg>
            <seg n="54bbbff3">
              Jag vill särskilt lyfta fram några punkter som socialförsäkringsutskottet
              har tagit upp i sitt yttrande. Vi utgår från en reglerad invandring,
              vilket man inte alltid förstår när man debatterar migrations-
              eller flyktingfrågor. Vi har en behovsstyrd arbetskraftsinvandring
              i detta land.
            </seg>
            <seg n="3ac70c52">
              En ytterligare gränskontroll måste gå hand i hand med fler lagliga
              vägar och ökade möjligheter att söka asyl. Asylrätten är grundläggande.
              Den ska vara rättssäker och öppen. Åtgärder för att bekämpa olaglig
              invandring får inte undergräva asylrätten. En hög säkerhetsnivå
              kräver absolut respekt för mänskliga rättigheter och internationellt
              skydd. Stängda gränser måste undvikas. Vi bör få en rimlig fördelning
              mellan medlemsstaterna.
            </seg>
            <seg n="2d84b7c9">
              UNHCR ska vara en central aktör, både politiskt och finansiellt.
              Jag vill stanna till lite vid det finansiella. Det är egentligen
              den europeiska flyktingfonden som är det ekonomiska instrument
              vi har. Lite grovt räknat går 30 procent till en fast ersättning
              och 70 procent till en rörlig ersättning. Av dessa 70 procent
              fördelas 41 miljoner euro i förhållande till hur många som har
              sökt asyl eller knackat på dörren. 18 miljoner euro, alltså betydligt
              mindre än hälften, går till dem som faktiskt har erbjudit skydd
              och även till vidarebosättning. Ska man öka den totala kapaciteten
              vilket jag tycker, och jag vet att regeringen också tycker det
              måste de ekonomiska incitamenten också följa med.
            </seg>
            <seg n="4f817c1f">
              Sedan har vi en opposition som, utifrån ett alliansperspektiv
              på migrationsområdet, är lite trevlig eftersom man aldrig är överens.
              Socialdemokratin älskar en reglerad invandring. Man får komma
              hit och arbeta, men det måste vara en myndighetsprövning. Man
              kan titta på hur stor den blev. Mellan 2000 och 2004 fick 1 800
              personer permanent uppehållstillstånd för att arbeta. Sedan lagen
              instiftades den 15 december förra året är siffran 3 990 personer.
              Egentligen pratar socialdemokratin om reglerad invandring, men
              kom inte hit och arbeta.
            </seg>
            <seg n="fdc7993d">
              Vänstern är lite mer spretig, men man hävdar på något sätt att
              det har blivit hårdare och att det har blivit tydligare. Det kom
              240 000 människor och sökte asyl 2008. Man kan inte säga att det
              är hårt, att ingen kommer hit och ingen har möjlighet. Vi har
              ökat möjligheterna till arbetskraftsinvandring. Om jag får raljera
              lite även på Vänsterpartiets bekostnad kan jag säga att jag nog
              tycker att det talas om fri invandring och om att inte komma hit
              och arbeta. Vänsterpartiet har en skyldighet att svara på frågan:
              Hur ökar vi kapaciteten att ge människor skydd? Jag har ställt
              frågan till Kalle Larsson flera gånger, men jag har inte fått
              något svar.
            </seg>
            <seg n="d26ff006">
              Miljöpartiet tycker nog att alla ska komma hit.
            </seg>
          </u>
          <note type="speaker" n="92e1b203">
            Anf. 46 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-5" n="e6375fe7">
            <seg n="8edae7df">
              Fru talman! Så mycket oenighet och så lite tid. Vi får väl koncentrera
              replikskiftet till att röra några av de frågor som vi kan föra
              ett resonemang om. Ibland behöver man göra det också och inte
              bara raljera. Det gör vi oss alla skyldiga till ibland, och det
              hör också till den politiska debatten.
            </seg>
            <seg n="624a7230">
              Jag vill vara tydlig och säga att Vänsterpartiet står för en
              reglerad invandring. Det har jag sagt från talarstolen många gånger
              tidigare. Det vet Mikael Cederbratt egentligen om, men han vill
              misstänkliggöra min position. Det är också en del av den politiska
              argumentationen, men det är därmed inte sant.
            </seg>
            <seg n="f0ea6e20">
              Jag har två frågor som jag också ställde i mitt anförande och
              som jag inte riktigt har fått något tydligt svar på från Mikael
              Cederbratt. För det första står det i utskottets majoritetstext,
              det vill säga det som Mikael Cederbratt själv har varit med om
              att fatta beslut om, att man ska kunna få ökade möjligheter att
              söka asyl. Det talas om flera kanaler. Vilka kanaler? Hur ska
              regeringen i förhandlingarna om Helsingforssprogrammet argumentera
              för att man ska få bättre möjligheter att söka asyl? Nu talar
              vi inte om arbetskraftsinvandring. Det kan vi göra en annan gång.
              Nu talar vi inte om vidarebosättning. Det kan vi också göra en
              annan gång. Nu talar vi om att söka asyl. Vi talar om dem som
              Mikael Cederbratt säger kommer och knackar på vår dörr. Hur ska
              det öppnas fler dörrar för dem? Vilka är de konkreta verktygen,
              för att använda Mikael Cederbratts eget ord?
            </seg>
            <seg n="f1a092bd">
              För det andra står det att utskottet anser att en hög säkerhetsnivå
              kräver en absolut respekt för mänskliga rättigheter och internationellt
              skydd. Om en sådan absolut respekt för de mänskliga rättigheterna
              inte finns i det slutliga Helsingforssprogrammet, kommer Mikael
              Cederbratt och Moderaterna då att verka för att vi inte ställer
              oss bakom det? Eller är respekten för de mänskliga rättigheterna
              något som är förhandlingsbart också för Mikael Cederbratt?
            </seg>
          </u>
          <note type="speaker" n="68d9e66b">
            Anf. 47 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-7dc53ceb74bed64a-0" n="7f218d88">
            <seg n="866495be">
              Fru talman! Kalle Larsson talar om ökade möjligheter att söka
              asyl. Och för att inte underlätta det för mig, vilket jag har
              full förståelse för att Kalle Larsson inte vill göra, tar han
              bort kvotflyktingarna som är de flyktingar som i princip är mest
              utsatta. Det handlar naturligtvis om att vi utökar möjligheterna
              för kvotflyktingarna. Det är en utökning av möjligheten att söka
              asyl. Vi kan påverka lagstiftningen uppåt i medlemsstaterna, vilket
              gör att fler medlemsstater enligt sin mer harmoniserade lagstiftning
              kan öka möjligheterna till asyl. Det pratas också om förfarande
              vid skyddad inresa och om att underlätta för humanitära viseringar.
              Sedan kan man inte säga att vi inte ska prata om arbetskraftsinvandringslagen.
              Väldigt många människor som rör sig på jorden gör det för att
              skapa ett bättre liv.
            </seg>
            <seg n="ca5771c0">
              Vi har den hållningen att det ska vara ett absolut skydd för
              de mänskliga rättigheterna. Det som skiljer oss åt är att vi också
              vill skapa system och verktyg för att de fungerar i verkligheten.
              Det har jag inte hört eller sett några exempel på från Kalle Larsson.
            </seg>
            <seg n="7be94d49">
              Sedan säger också Kalle Larsson att han står för en reglerad
              invandring, men alla förslag som han ger tar fullständigt bort
              grunden för den reglerade invandringen genom att handla om amnestier
              och asyl utan att man har rätt till detta.
            </seg>
          </u>
          <note type="speaker" n="e8bd577e">
            Anf. 48 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-6" n="e6375fe7">
            <seg n="8c7c56fc">
              Fru talman! Det sista får väl gå under rubriken allmänna slängar
              sist i en replikrunda därför att man inte hade något mer att säga.
              Jag låter det falla platt till marken.
            </seg>
            <seg n="c6099a07">
              Nu ska vi se vad vi fick för svar. De breddade möjligheterna
              att söka asyl handlar alltså om vidarebosättning och kvotflyktingar.
              Då talar vi nog inte om en ökad kvot för Sverige, utan det är
              alla andra länder som ska göra mer, vad jag förstår. Så kan man
              förstås argumentera. Ökade möjligheter att söka asyl är något
              som de andra länderna behöver bli bättre på. Man behöver också
              höja reglerna för andra länder. Så tror jag att formuleringen
              var. Så kan man argumentera, och det är en viktig uppgift. Jag
              är helt överens med Mikael Cederbratt om att det är viktigt att
              andra länder tar ett större ansvar för världens flyktingar. Det
              är helt nödvändigt.
            </seg>
            <seg n="0566007c">
              Men Sverige har också en del i detta. Den konkreta frågan är:
              Kan Mikael Cederbratt fundera över frågan om asylviseringar? Humanitära
              viseringar är något helt annat. Det är ingenting man får använda
              för att söka asyl. Gör man det ligger det en i fatet att man har
              kommit hit på falska premisser. Den konkreta frågan handlar om
              asylviseringar. Står du bakom detta eller inte?
            </seg>
            <seg n="307a7efb">
              Sedan säger Mikael Cederbratt att regeringen står upp för en
              absolut respekt för de mänskliga rättigheterna men att det också
              ska fungera i praktiken. Jag tror att om man inte har en absolut
              respekt för de mänskliga rättigheterna, det vill säga att de aldrig
              får brytas man får inte kränka en enda människas mänskliga rättigheter
              kommer det aldrig att fungera i praktiken. Om man inte vidmakthåller
              den uppfattningen utan går in i olika typer av förhandlingar runt
              sådana begrepp tror jag att man får problem, för det är i den
              verkligheten som en massa människor i dag lever.
            </seg>
            <seg n="db9d2919">
              Det är i den verkligheten där mänskliga rättigheter och rätten
              att söka asyl är förhandlingsbara som vi ser människor som kommer
              i bräckliga fartyg över Medelhavet och ibland drunknar. Det var
              i den verkligheten med förhandlingsbara mänskliga rättigheter
              som sex barn hittades utanför Gibraltars kust.
            </seg>
          </u>
          <note type="speaker" n="d50c7c7c">
            Anf. 49 MIKAEL CEDERBRATT (m) replik:
          </note>
          <u who="mikael_cederbratt_a86c3f" xml:id="i-7dc53ceb74bed64a-1" n="7f218d88">
            <seg n="d9668727">
              Fru talman! Vad gäller just kvotflyktingarna tror jag att Sverige
              mycket väl skulle kunna ta emot fler, och jag tycker nog att vi
              ska göra det också. Men jag måste ändå säga: Vad är det för fel
              med att eventuellt öka möjligheterna för kanske 96 000 fler flyktingar
              att komma till Europa bara för att de nog inte kan komma till
              Sverige? Jag tror att det är av underordnad betydelse om man är
              i behov av skydd. Då är det viktigast att få skydd, så jag tycker
              inte att det går att negligera och säga att det inte är så viktigt
              eller så noga, utan det är också en viktig del av en harmonisering.
            </seg>
            <seg n="df5be260">
              Nej, asylvisering tycker jag inte att man ska ha. Vi har olika
              system. Vi har bland annat Dublinförordningen som ger en rätt
              att få sin sak prövad. Sedan tror jag att människor också på sikt
              snabbare bör få en möjlighet att röra sig som övriga EU-medborgare
              om de har kommit till en medlemsstat. Men att ha en asylvisering
              är jag inte beredd att acceptera.
            </seg>
            <seg n="ae254215">
              Man kan inte bortse, om man pratar om mänskliga rättigheter,
              från hur man ska få det att fungera i praktiken. Det går inte
              att göra det, men det är precis vad Kalle Larsson faktiskt gör.
              Vad vi säger är att det kräver absolut skydd, de mänskliga rättigheterna
              är oerhört betydelsefulla, men vi ser också behovet av att hitta
              system och verktyg så att vi kan uppfylla dem.
            </seg>
          </u>
          <note type="speaker" n="909c1c0e">
            Anf. 50 FREDRICK FEDERLEY (c):
          </note>
          <u who="fredrick_federley_6f0927" xml:id="i-bf47156b7a0c2cc7-0" n="bff5fb3f">
            <seg n="f27180ea">
              Fru talman! Kära kolleger! Vi debatterar i dag Helsingforssprogrammet
              som är vår möjlighet att påverka planen för Europas samarbete
              under de kommande fem åren. Vad är det vi ska inrikta oss på,
              och vad är det som är viktigt i det arbete som vi ska göra?
            </seg>
            <seg n="dc84f72b">
              För den som lyssnar till debatten kanske det framstår som att
              det här är ett väldigt detaljerat och färdigt program, men så
              är det absolut inte. Här ligger några första tankar från Europeiska
              kommissionen som sedan ska lämna det här förslaget till alla nationella
              kamrar och parlament för att vi ska debattera och ge våra synpunkter
              på vad vi tycker är viktigt i det här programmet. Sedan återstår
              det för de nationella regeringarna att komma överens om vad som
              faktiskt ska utgöra Helsingforssprogrammet. Det är också en arbetsmodell
              som Europeiska unionen har jobbat med väldigt länge. Om vi inte
              antar ett Helsingforssprogram kommer Europeiska unionen inte att
              ha ett arbetsprogram för de kommande fem åren. Därvidlag kommer
              det att antas ett Helsingforssprogram, men frågan är vad det ska
              komma att innehålla.
            </seg>
            <seg n="35af9c4b">
              För min del är det framför allt migrationspolitiken som är aktuell
              att diskutera. Jag kan bli lite förvånad när jag lyssnar till
              diskussionen här, bland annat om förhandlingsbara mänskliga rättigheter.
              Det är väl ingen någonsin som har sagt att de ska vara förhandlingsbara!
              Snarast är det väl så att vi har varit väldigt tydliga med det
              både från regeringens sida och från socialförsäkringsutskottets
              sida, och detta vet Kalle Larsson mycket väl eftersom han sitter
              i utskottet och eftersom han också har läst vårt betänkande och
              vårt yttrande över det här förslaget. Inte heller har jag hittat
              någonting i kommissionens förslag som säger att kommissionen öppnar
              för att vi ska börja förhandla om vad som är mänskliga rättigheter
              eller börja deala bort dem, utan det här är ett sätt som man väljer
              att arbeta med politiken på för att skrämma den som lyssnar till
              debatten. Det finns ingen saklig grund för detta.
            </seg>
            <seg n="0986a7e3">
              Den som har följt den europeiska debatten om migration vet att
              det finns många olika delar i den. Det finns många saker som vi
              ofta kritiserar, och det finns många saker som är bra. Här måste
              vi göra ett vägval. Är det så att vi tror att det blir en bättre
              europeisk migrationspolitik om varje land för sig beslutar om
              reglerna och sedan hoppas vi att det blir bättre? Eller är det
              så att vi tillsammans kan lyckas dra en del av de länder som jobbar
              i felaktig riktning åt rätt håll?
            </seg>
            <seg n="2f91002c">
              Min bedömning och regeringens bedömning är att det blir betydligt
              bättre för den europeiska migrationspolitiken om vi kan lyckas
              samarbeta kring grundläggande normer och värderingar och om vi
              kan få en harmonisering av gällande regler.
            </seg>
            <seg n="da340834">
              Kalle Larsson och jag har debatterat tidigare här i kammaren
              om hur vi ska agera gentemot vårt broderland Grekland där vi kan
              se att noll personer, tror jag om det inte hände något i slutet
              på året, som kom från Irak förra året fick uppehållstillstånd
              i Grekland. I Sverige var dåvarande siffra som vi hade statistik
              på ungefär 90 procent. Det här säger någonting om att vi har valt
              två helt olika linjer i hur vi ska hantera asylpolitiken och migrationspolitiken
              i Grekland och i Sverige. Då väljer uppenbarligen några partier
              att säga: Nej, men vi låter Grekland fortsätta så som de gör för
              då blir det bättre migrationspolitik i Grekland. Det tror jag
              icke på, utan vad jag tror är viktigt är att vi är tydliga från
              den här kammaren med att ge inriktningar för vad som ska vara
              grunden för migrationspolitiken och att vi försöker dra Grekland
              i den riktning som vi vill se att de rör sig. Regeringen och vi
              i Allians för Sverige är väldigt tydliga med att det är öppenhet,
              generositet och rättssäkerhet som ska gälla på migrationspolitikens
              område.
            </seg>
            <seg n="af11753d">
              Det är också någonting som jag tycker att det framstår i Vänsterpartiets
              reservation som att man efterlyser, fast ni kallar det att ni
              vill uppgradera de program som redan finns när vi alla, tror jag
              egentligen, vet att det vi borde göra är att göra riktiga omtag.
              Frågan är om man med den rättsliga grund som finns i dag kan få
              en tillräckligt bra första debatt eller om vi ska försöka ta nya
              tag gemensamt. Jag vet att vi från vänster till höger i denna
              kammare har en hyfsat gemensam grundsyn på hur migrationspolitiken
              bör fungera. Sedan tar sig uttrycken lite olika vägar där Vänsterpartiet
              som i grunden är ett väldigt EU-kritiskt parti med självklarhet
              är rädda för allt som sker inom den europeiska unionen. Men Kalle
              Larsson som också var med och diskuterade grönboken om migrationspolitik
              häromåret vet att det redan i skrivelserna har skett en tonförändring.
              Oftast när EU producerar texter om migration hanterar man problem
              och illegal invandring, och man har ofta sett migrationen som
              ett hot. I de här texterna finns en ny ton där man ser att migrationspolitiken
              är en förutsättning för fortsatt välfärd inom den europeiska unionen.
              Jag kan tycka att det kan finnas ett anslag av enkelsidig optimism
              att vi ska dra nytta av detta i Europeiska unionen, men det är
              en helt ny attityd som vi inte har sett tidigare.
            </seg>
            <seg n="b8c9b8f9">
              Jag är också beredd att fortsätta att diskutera hur långt vi
              ska gå när det gäller arbetskraftsinvandringen. Blue card-systemet
              som Europeiska unionen har antagit är ett steg på vägen men riktar
              sig framför allt till en utbildad elit, nämligen de som redan
              har en akademisk examen och som ofta många gånger redan är efterfrågad
              arbetskraft och välkomna migranter till den europeiska unionen.
              Men vi vill, och vår ambition både från regeringens sida och från
              oss ledamöter i alliansen är, att Europeiska unionen ska komma
              att omfatta ungefär samma system som vi har antagit och som trädde
              i kraft den 15 december med arbetskraftsmöjligheter i hela Europeiska
              unionen som inte bara omfattar den som är välutbildad den som
              är kirurg, läkare eller lärare utan också den som är arbetare
              utan akademisk bakgrund.
            </seg>
            <seg n="177f93d8">
              Vi har kunnat se i Sverige att trots att det är lågkonjunktur
              och trots att det är massiva uppsägningar i många sektorer finns
              det fortfarande delar av det svenska näringslivet där man skriker
              efter arbetskraft. Vi vet att det i sjukvården fortfarande är
              stor brist på läkare.
            </seg>
            <seg n="45e8bf0c">
              Samtidigt som det pågår en lågkonjunktur har vi fortfarande kunnat
              välkomna nästan 4 000 personer till Sverige som inte konkurrerar
              med någon annan arbetskraft i Sverige utan där det finns ett stort
              behov av arbetskraft. Det kan inte vara bara Sverige som befinner
              sig i den situationen.
            </seg>
            <seg n="5028d1b5">
              Jag tycker att Vänsterpartiet i sin reservation slirar lite när
              man säger att arbetskraftsinvandringen inte är lösningen på problemet
              för den som inte får sin rätt till asyl prövad. Nej, det är det
              absolut inte! Ni har helt rätt. Men det är heller ingen från vår
              sida som har sagt att detta skulle vara lösningen. Migrationspolitik
              är ett betydligt bredare fång som omfattar dels arbetskraftsinvandringen
              den som vill komma och jobba i ett annat land ska kunna göra det
              dels den andra biten som handlar om rätten att få sin asylrätt
              prövad. Där finns det mycket vi kan göra, och frågan är då hur
              man tänker från Vänsterpartiets sida. Det är en allvarligt menad
              fråga, för ni problematiserar kring att någonting borde göras
              men ni kommer inte fram till lösningar annat än att man borde
              uppgradera de program som redan finns till en 2.0-version eller
              någonting. Men är det inte bättre att Sverige, som har några av
              världens mest generösa regler både på arbetskraftsområdet och
              också när det kommer till dem som söker sig till Sverige av flyktingskäl,
              tar på sig ledartröjan här och att vi försöker att vara eniga
              från kammaren och driva det här i rätt riktning?
            </seg>
            <seg n="dcfd0479">
              Det är klart att vi inte kan få allt. Vi kommer aldrig att ha
              en europeisk union där ett land kan säga sitt. Antingen det är
              en vänsterregering eller en högerregering i Sverige kommer inget
              land att kunna få allt. Tror inte Kalle Larsson och Vänsterpartiet
              att det är bättre att vi i Sverige har ledartröjan och formulerar
              en migrationspolitik inom Helsingforssprogrammet som bygger på
              att man ska ha rättssäkerhet, som bygger på att det ska vara en
              generös och human flyktingpolitik? Därvidlag har Kalle Larsson
              hittills i sina inlägg inte kunnat leverera ett svar.
            </seg>
            <seg n="97d8fdb5">
              Vill Kalle Larsson se en politik i en riktning som gäller hela
              unionen, och som Sverige redan har, eller vill han stänga gränserna
              och bygga murar mot resten av Europa? Vi har nu vår chans att
              riva murar runt Europa, och jag tycker att vi ska ta den.
            </seg>
          </u>
          <note type="speaker" n="b331f2ba">
            Anf. 51 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-7" n="e6375fe7">
            <seg n="58550089">
              Fru talman! Jag ska börja med att tacka Fredrick Federley för
              att han ägnar en så stor del av sitt anförande åt att diskutera
              vår politik. Det är bra, och det visar på de två alternativ som
              i dag finns i svensk migrations- och flyktingpolitik. Det är i
              huvudsak den linje som regeringen och Fredrick Federley försvarar
              och sedan finns det ett alternativ till den. Det är därför vi
              ser ett utkast till utlåtande om Helsingforssprogrammet och ett
              alternativt Helsingforssprogram, som jag ber Fredrick Federley
              att ta del av och fundera kring. När frågor ställs om vilka konkreta
              alternativ vi har, hur vi vill göra, finns i det alternativa programmet
              åtminstone försök till svar.
            </seg>
            <seg n="ae8062a2">
              Fredrick Federley frågar mig om det inte är bättre att Sverige
              har ledartröjan i stället för någon annan. Det beror på vad Sverige
              driver, vilket väl denna debatt handlar om. Vem är det som ska
              ha ledartröjan? Är det Fredrick Federley? Är det Tobias Billström?
              Blir det samma resultat? Jag är inte övertygad om det. Men om
              ni i nästa val lämnar över ledartröjan till oss ska vi nog se
              till att den används i precis det syfte som vi hela tiden argumenterat
              för, nämligen att öppna lagliga vägar för asylsökande.
            </seg>
            <seg n="ef2b9b76">
              Min första fråga, precis som tidigare, är därför: Vilka lagliga
              vägar för att söka asyl vill Fredrick Federley öppna? Jag tror
              att även den andra frågan framgått med all tydlighet. Om det slutgiltiga
              Helsingforssprogrammet inte innehåller en absolut respekt för
              de mänskliga rättigheterna, som Fredrick Federley har skrivit
              under på att det ska göra, kommer han då att ändå vilja underteckna
              Helsingforssprogrammet? Eller kommer han att använda den vetorätt
              som vi trots allt fortfarande har i dessa frågor?
            </seg>
            <seg n="db1353b6">
              Jag ska i mitt andra replikskifte försöka reda ut frågan om harmoniserad
              flyktingpolitik. Den är principiellt viktig, men jag har inte
              tillräcklig talartid kvar för att i denna replik reda ut den.
            </seg>
          </u>
          <note type="speaker" n="93d92a7e">
            Anf. 52 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-bf47156b7a0c2cc7-1" n="bff5fb3f">
            <seg n="e099bd65">
              Fru talman! Vi samarbetar väldigt väl i Allians för Sverige,
              och därför kan vi dela upp vem som talar om vad. Min käre kollega
              Mikael Cederbratt diskuterade tidigare själva innehållet, och
              då kan jag ägna lite mer tid åt Vänsterpartiets politik, vilket
              kan vara både oroväckande och underhållande till lika delar.
            </seg>
            <seg n="97e5bc03">
              När det gäller ledartröjan kommer vi från Allians för Sverige
              inte att lämna över den till Vänsterpartiet. Vi kommer inte heller
              att lämna över den till Socialdemokraterna eller Miljöpartiet,
              utan vår fulla ambition är att föra den migrationspolitik och
              den politik vi i övrigt för i Sverige genom att fortsätta att
              regera efter 2010. Vi kan se att det varit betydligt bättre för
              Sverige än om oppositionen hade lett landet. Det är jag fullkomligt
              övertygad om.
            </seg>
            <seg n="387f8be1">
              För att återvända till Kalle Larssons första fråga, som handlar
              om lagliga vägar, vill jag säga att vi från Centerpartiets sida
              lyft fram även i kammardebatten tidigare att man till exempel
              bör hitta sätt för att ha möjlighet att söka asyl via ambassader.
              Jag kan inte säga att det är lösningen på alla problem, men jag
              är beredd att pröva den vägen. Sedan kan vi alla räkna ut att
              det rent praktiskt kan bli svårt på vissa ambassader. Det kommer
              att behöva göras stora förändringar; vi måste se till att det
              fungerar rättssäkert och så vidare.
            </seg>
            <seg n="15cf09d1">
              Jag är dock beredd att diskutera detta. Jag ser det nämligen
              som ett problem när man inom Europeiska unionen hela tiden har
              diskuterat migrationspolitik utifrån ett problemperspektiv i stället
              för ett möjlighetsperspektiv. Det var det jag lite grann ville
              ägna tid åt i mitt anförande, alltså att det finns en annan ton.
              Jag tror därför att om Sverige får fortsätta att vara aktivt och
              bidragande i detta kan vi få en ännu bättre ton. Det kan även
              finnas andra sätt att skapa fler lagliga vägar in i landet, och
              jag är beredd att också diskutera sådana lösningar. Jag stänger
              inte någon enda dörr där.
            </seg>
            <seg n="1d0b6a68">
              Om det vore så, beträffande användningen av vetorätten, att alla
              övriga 26 länder krävde att vi ska villkora de mänskliga rättigheterna
              och sade att de inte tänker respektera dem, och ville försöka
              få oss att skriva under, då skulle jag nog kräva att vi använde
              vetorätten. Men inget land kommer att kräva detta. Inte ens de
              med de mest restriktiva och ibland nästintill vulgära migrationsreglerna
              skulle kräva detta. Jag anser därför inte att det är en aktuell
              diskussion.
            </seg>
          </u>
          <note type="speaker" n="def75fa1">
            Anf. 53 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-8" n="e6375fe7">
            <seg n="01cab849">
              Fru talman! Det är klart att ingen kommer att kräva sådana skrivningar,
              men nog är vi väl erfarna nog för att kunna inse att även om man
              inte uttryckligen skriver att vi ska kränka de mänskliga rättigheterna
              kan man komma överens om sådant som ändå innebär en kränkning.
              Det är vad som sker i dag när Frontex exempelvis vägrar människor
              rätten att söka asyl. Då kränks de mänskliga rättigheterna. Sverige
              medverkar i dag till det; det sker fram till den dag då ni i alliansregeringen
              säger att det inte får förekomma något som en enad opposition
              under lång tid har sagt. Kränkningar av de mänskliga rättigheterna
              sker alltså i verkligheten, även om de naturligtvis inte uttryckligen
              skrivs in i dokument. Därför får jag väl tolka det så att Fredrick
              Federley inte är beredd att använda vetorätten, trots att den
              absoluta respekten, som han och andra efterfrågar, i det kommande
              Helsingforssprogrammet inte kommer att finnas med. Tills vidare
              får den tolkningen därför gälla.
            </seg>
            <seg n="b98433dd">
              Sedan gäller det frågan om harmoniserad flyktingpolitik. Det
              är en viktig principiell fråga. Den är långt ifrån enkel. Vi har
              en öppen diskussion om den i vårt parti, och i många andra partier
              diskuteras den säkert också. I vilken utsträckning ska man ha
              en gemensam politik, och i vilken utsträckning ska man själva
              bestämma i varje land beträffande vad som ska gälla? Socialpolitiken,
              brukar flera borgerliga partier säga, är ett område där vi inte
              ska ha några överstatliga regler. Det är således inte alltid så
              att harmonisering gäller, inte för något parti. Inte ens för det
              allra mest EU-kramande partiet, som jag om en liten stund ska
              ha ett replikskifte med, kommer det att gälla.
            </seg>
            <seg n="52b1976b">
              När det gäller flyktingpolitiken tror jag att vi behöver gemensamma
              insatser. Vi behöver gemensamma insatser inom EU, vi behöver det
              inom FN, med stöd av UNHCR, och vi behöver definitivt internationella
              konventioner som länderna åtar sig att införa. Det råder ingen
              tvekan på den punkten. Det jag motsätter mig är överstatlig lagstiftning
              som tvingar länder till en viss praxis. Problemet med det har
              varit, inte principiellt utan i verkligheten, att varje sådant
              förslag hittills inneburit ökad restriktivitet. Den verkligheten
              är det dags att också Fredrick Federley möter.
            </seg>
          </u>
          <note type="speaker" n="c4da29bd">
            Anf. 54 FREDRICK FEDERLEY (c) replik:
          </note>
          <u who="fredrick_federley_6f0927" xml:id="i-bf47156b7a0c2cc7-2" n="bff5fb3f">
            <seg n="7ca0ddcc">
              Fru talman! Till att börja med måste vi återvända till det som
              Mikael Cederbratt talade om, nämligen Frontex, som rör EU:s yttre
              gränssamarbete. Det är alltså ett samarbetsorgan som planerar
              operationer och så vidare. Sverige bidrar till det samarbetet
              med bland annat dokumentsorterare. Det är inte så att Frontex
              tar emot eller gör någon som helst form av asylprövning, utan
              den görs av de enskilda länder där operationen sker.
            </seg>
            <seg n="fddb19bb">
              Vi hade en sittning, jag tror att det var i juni, med en av Sveriges
              representanter i Frontex, som gick igenom detta mycket tydligt.
              Att säga att Frontex nekar någon asyl är alltså helt felaktigt.
              Det är i så fall det enskilda medlemslandet där operationen sker
              som gör det, och då är det dit vi ska rikta vår kritik. Om Kalle
              Larsson vill återgå till ett system där man mer och mer sköter
              saker och ting nationellt kommer detta problem att bestå. Det
              problem som Kalle Larsson inledningsvis beskrev, barnen som befann
              sig på drift på havet utanför Gibraltar, kommer i så fall att
              bestå, för då har vi ingen möjlighet att påverka det hela.
            </seg>
            <seg n="7f31b702">
              Jag är fullkomligt övertygad om att vi bör ha en gemensam rättsgrund
              för detta så att vi också kan välja att påverka varandras länder.
              I ena stunden står Kalle Larsson och kritiserar indirekt Spanien
              när han säger att de inte hanterar dessa frågor på allvar, inte
              tar dem på det seriösa sätt som de borde göra eller såsom Vänsterpartiet
              och Kalle Larsson önskar. I nästa stund säger han att vi inte
              ska tvinga dem att ändra på detta. Här måste ni, Kalle Larsson,
              någon gång komma fram till en hållning om vad ni menar. Om Kalle
              Larsson menar allvar när han säger att han ömmar för dessa människor
              bör vi gemensamt kunna agera för att påverka förhållandena. Annars
              faller det platt när han säger att vi ska låta spanjorerna fortsätta,
              vilket verkar vara fallet här. Därvidlag faller det hela platt.
            </seg>
            <seg n="3b96a662">
              När det gäller den absoluta rätten vill jag säga att absolut
              rätt är mänskiga rättigheter. Absolut rätt är de internationella
              konventioner som vi skriver på. Jag kan inte se något annat sätt
              att påverka detta än genom att göra det gemensamt och försöka
              få in dessa skrivningar i programmen. Hur vi ska villkora det
              och hur vi ska kunna tvinga länder att följa skrivningarna är
              nog ännu i mycket en fråga om nationellt självbestämmande.
            </seg>
          </u>
          <note type="speaker" n="e6bdc4f8">
            Anf. 55 ULF NILSSON (fp):
          </note>
          <u who="ulf_nilsson_b08371" xml:id="i-7266f2de5e6ec4e4-0" n="e8342ac4">
            <seg n="0496c970">
              Fru talman! Min utgångspunkt när det gäller migration är att
              slutna länder, stängda länder, har sämre förutsättningar att utvecklas
              än länder som är öppna och tillåter att människor kommer och går
              över gränserna, i underordnade former.
            </seg>
            <seg n="e79fc259">
              Vi kan se på den svenska historien. Vi har under olika perioder
              haft kraftig arbetskraftsinvandring, bland annat under medeltiden.
              I vår egen tid, på 50-talet, kom ett stort antal människor från
              Italien, Turkiet, Grekland och Finland till Sverige och byggde
              upp sina liv här. Samtidigt hjälpte de till att bygga upp Sverige.
            </seg>
            <seg n="01acbb51">
              Vi har haft mycket stor glädje av dessa människor som har velat
              komma hit. EU har nu öppnat möjligheterna för människor att resa
              fritt inom EU. Nu handlar också diskussionerna om hur vi ser till
              och hur vi i Sverige kan bidra till att inte EU:s yttre gränser
              blir murar. Vi arbetar tillsammans för ett öppet EU som öppnar
              sig mot omvärlden.
            </seg>
            <seg n="438d731c">
              Helsingforssprogrammet, som justitieutskottet har yttrat sig
              om, lämnar ett förslag till hur man dels ska fortsätta att skapa
              frihet och rörlighet för medborgarna, dels kunna ställa upp med
              skydd för människor som är flyktingar. Förslaget till program
              som vi diskuterar tydliggör fördelarna med EU:s område för frihet,
              säkerhet och rättvisa.
            </seg>
            <seg n="dd1f802b">
              Trots öppenhet finns det också behov i EU som innanför andra
              sammanhängande gränser av olika typer av inrese- och utresekontroll.
              Vi måste på ett eller annat sätt kontrollera att människor har
              uppehållstillstånd på grund av att de har arbete eller asylskäl.
              Den inrese- och utresekontrollen ska naturligtvis utgå från en
              hundraprocentig respekt för mänskliga rättigheter och internationella
              skyddsprinciper.
            </seg>
            <seg n="c2b0b544">
              Ibland måste också människor lämna Sverige och EU mot sin vilja.
              Även det ska alltid ske med respekt för enskildas värdighet och
              i enlighet med internationella principer om att människor inte
              ska lämnas ut till tortyr, dödsstraff eller förföljelse. Vi har
              hört här tidigare att det är stora skillnader mellan olika EU-länder.
              Om hela EU ska kunna erbjuda skydd på ett rättssäkert sätt måste
              samarbetet utvecklas.
            </seg>
            <seg n="4ec174f9">
              Om Vänsterpartiet skulle få sin vilja fram att vi lämnar EU skulle
              Sveriges möjligheter att påverka EU:s migrationspolitik upphöra.
              Om fler EU-länder skulle följa Vänsterpartiets exempel så att
              EU skulle lösas upp skulle alla förutsättningar för att EU skulle
              kunna erbjuda en rättssäker och bra flyktingpolitik upphöra.
            </seg>
            <seg n="1ebf9aab">
              Det som nu ligger i förslaget är att vi ska utarbeta gemensamma
              regler och principer för asylansökan och för beviljande av asylansökan.
              Samtidigt bygger det på att de olika EU-länderna ska visa solidaritet
              mot tredjeland men också mot varandra. Det talas till exempel
              om ekonomisk kompensation till olika länder som av olika skäl
              tar extra stort ansvar när det gäller just flyktingströmmar.
            </seg>
            <seg n="467ce5ab">
              Man föreslår också i förlängningen organ som ska vara rådgivande
              i asylprocessen och så vidare. Frontex är ett exempel på ett sådant
              samarbetsorgan som varken är bättre eller sämre än vad de olika
              länderna själva gör Frontex till.
            </seg>
            <seg n="f5dcaa36">
              Utgångspunkten är att regeringen och utskottet, och vårt eget
              utskott socialförsäkringsutskottet, där är väldigt tydliga i våra
              kommentarer om Helsingforssprogrammet. Sveriges utgångspunkt är
              att bättre gränskontroll i EU måste förenas med fler kanaler för
              laglig invandring.
            </seg>
            <seg n="555a2c99">
              Där har Sverige gått före och ökat möjligheterna för arbetskraftsinvandring.
              Det var Vänsterpartiet och Socialdemokraterna som röstade emot
              det. Hur som helst har vi fått den mest öppna lagstiftningen i
              EU när det gäller arbetskraftsinvandring inte bara av högutbildad
              elit. Vi säger också både i utskottet och från regeringens sida
              att rätten till asyl ska vara grundläggande, och vi säger nej
              till en utveckling mot stängda gränser.
            </seg>
            <seg n="ede86143">
              Jag ska citera lite fritt vad socialförsäkringsutskottet skriver
              här, med hänvisning till att regeringen också har den inställningen:
              Åtgärder för att bekämpa olaglig invandring och människosmuggling
              måste utformas så att de inte undergräver asylrätten eller grundläggande
              mänskliga rättigheter.
            </seg>
            <seg n="c2da134a">
              I de sammanhangen vill jag också nämna att det som har debatterats
              tidigare i dag är så kallad vidarebosättning, kvotflyktingar som
              genom FN:s försorg kan förmedlas från flyktingläger på olika håll
              i världen. Vi har från Folkpartiets sida väldigt länge talat om
              att Sverige borde öka sitt ansvar för att ta emot kvotflyktingar.
              Vi stöder helhjärtat regeringens arbete med att fler EU-länder
              ska ansluta sig till vidarebosättningspolitiken.
            </seg>
            <seg n="888b306f">
              Det kanske är de värst utsatta, om man nu kan gradera, vilket
              är svårt. Här handlar det om människor som inte har någon möjlighet
              att på egen hand ta sig till Europa för att söka asyl. De sitter
              i eländiga flyktingläger i Jordanien, Syrien eller vad det kan
              vara någonstans. Som har sagts tidigare: Skulle EU-länderna bara
              ta en liten del till och alla länder öppna sig för en liten flyktingström
              därifrån skulle vi kunna tillsammans hjälpa kanske 100 000 människor.
            </seg>
            <seg n="f4304298">
              Fru talman! Jag tycker avslutningsvis att det finns all anledning
              att bejaka utlåtandet. Sveriges hållning här är väldigt tydlig.
              Vi är för öppenhet och en lagreglerad invandring. Men vi värnar
              samtidigt mycket högt och hundraprocentigt om de mänskliga rättigheterna.
            </seg>
          </u>
          <note type="speaker" n="b380515f">
            Anf. 56 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-9" n="e6375fe7">
            <seg n="db135646">
              Fru talman! Jag förstår att det vattnas i munnen för en EU-kramare
              att diskutera själva frågan om medlemskapet. Men fullt så roligt
              ska vi inte ha i dag. Jag tar gärna diskussion om det vid annat
              tillfälle. Men det vi diskuterar i dag är utlåtandet om Helsingforssprogrammet,
              som det har kommit att kallas. Låt oss föra den diskussionen konkret
              när det gäller just asylrätten.
            </seg>
            <seg n="8fe6e09c">
              Vi föreslår från Vänsterpartiets sida i vårt alternativa Helsingforssprogram
              tre punkter för asylrätten. Det första handlar om att man ska
              stoppa Frontex och militariseringen av de yttre gränserna. Den
              lite romantiska, rödskimrande bilden av Frontex som målas upp
              av flera av debattörerna här i dag att det är ett slags allmän
              hjälporganisation tror jag att väldigt få utanför denna kammare
              kan tro på.
            </seg>
            <seg n="2ef6dcbd">
              Tvärtom säger även företrädare för EU-kommissionen som jag själv
              har talat med att ett av Frontex syften är att hålla människor
              utanför unionen. Men det är möjligt att borgerliga företrädare
              här har mer kunskap om vad Frontex sysslar med än Frontex självt.
              Jag tror det inte. Det är därför en av våra punkter att avmilitarisera
              de yttre gränserna och Sveriges yttre gräns.
            </seg>
            <seg n="ea0b751b">
              Det andra är lagliga vägar för att söka asyl. Vi kan diskutera
              andra frågor som arbetskraftsinvandring och annat vid annat tillfälle.
              Det finns ingen i kammaren som är motståndare till detta. Däremot
              är lagliga vägar att söka asyl intressant. Hur ser Ulf Nilsson
              och Folkpartiet på det? Är asylviseringar fortfarande någonting
              som Folkpartiet driver, och får ni i så fall med er till exempel
              Moderaterna på ett sådant krav? Ställer regeringen ett sådant
              krav i förhandlingarna om Helsingforssprogrammet?
            </seg>
            <seg n="4f2f0ca0">
              För det tredje kommer vi så länge vi har en flyktingpolitik som
              ser ut som den nu gör att ha papperslösa. De bör ha rättigheter,
              och det bör finnas med i Helsingforssprogrammet. Det gäller rätt
              vård på lika villkor och rätt till skola för barnen. Dessutom
              tror vi att det är dags att genomföra en regularisering.
            </seg>
            <seg n="74d3b242">
              Hur ser Folkpartiet på de konkreta förslagen till förändringar?
            </seg>
          </u>
          <note type="speaker" n="a4b7b203">
            Anf. 57 ULF NILSSON (fp) replik:
          </note>
          <u who="ulf_nilsson_b08371" xml:id="i-7266f2de5e6ec4e4-1" n="e8342ac4">
            <seg n="ae38c465">
              Fru talman! EU-gränsen behöver naturligtvis bevakas mot allt
              möjligt. Kalle Larsson får det ibland att låta som att de enda
              som försöker ta sig över gränserna är flyktingar, men vi har mycket
              att tänka på. Vi har narkotikasmuggling och trafficking. Det finns
              också mycket kriminalitet mellan EU-länderna, utanför EU och inne
              i EU.
            </seg>
            <seg n="4b3311ef">
              Vi måste ha en effektiv gränskontroll. Målet måste vara att ha
              en gränskontroll som har vissa resurser. Man måste också ibland
              kunna fängsla människor, till exempel narkotikahandlare eller
              traffickinghajar. Samtidigt måste personalen vara välutbildad
              och tillgodose människors behov av att till exempel få en asylansökan
              framställd och så vidare.
            </seg>
            <seg n="778b3a57">
              Det är så vi ska utveckla Frontex. Det är därför Frontex helt
              enkelt blir det som EU-länderna vill att det ska bli. Det är gemensamma
              resurser och ett gemensamt informationssystem för gränskontroll,
              och detta behöver EU. Om man tänker efter tror jag inte att någon
              tycker att vi inte borde ha en gemensam gränskontroll i EU. Det
              vore orealistiskt att tycka så.
            </seg>
            <seg n="3c488111">
              Men budskapet ska vara tydligt: Frontex ska inte utvecklas till
              en organisation som urskillningslöst fängslar människor och kör
              i väg dem utan att deras förfrågningar blir tillgodosedda. Det
              har den svenska regeringen också sagt tydligt på många sätt; en
              effektiv gränskontroll får inte utesluta att asylrätten värnas.
              Det kommer igen på flera ställen.
            </seg>
            <seg n="1af60246">
              För tillfället tror jag att den mest realistiska vägen när det
              gäller lagliga vägar att söka asyl är att gå vidare med det vi
              kallar kvotflyktingar och vidarebosättning. Vi har där en möjlighet
              att få många länder att ställa upp på att gemensamt i samarbete
              med EU ta emot sådana flyktingar.
            </seg>
            <seg n="e00b5afc">
              Papperslösa behöver vissa grundläggande mänskliga rättigheter.
              Jag återkommer till detta i nästa svar.
            </seg>
          </u>
          <note type="speaker" n="f0611c7c">
            Anf. 58 KALLE LARSSON (v) replik:
          </note>
          <u who="kalle_larsson_7fdd7a" xml:id="i-90733145d4506aef-10" n="e6375fe7">
            <seg n="75b22771">
              Fru talman! Det ser jag fram emot, för den verklighet vi ser
              i EU i dag är att papperslösa jagas av polis. Det är inte bara
              Nicolas Sarkozy utan ganska många som har uppfattningen att papperslösa
              ska kastas ut kosta vad det kosta vill. Detta finns också emellanåt
              i uttalanden från den svenska migrationsministern, som inte är
              här och kan försvara sig. Ulf Nilsson får väl göra det i hans
              ställe.
            </seg>
            <seg n="82d27d30">
              Ulf Nilsson har förstås rätt i att det är naturligt att om man
              har gränser vilket man har i världen och ska fortsätta att ha
              under överskådlig tid ska man se till att bevaka vem som kommer
              in och vem som kommer ut. Det finns ingen motsättning i det. Det
              finns inte heller någon motsättning i att vi precis som Ulf Nilsson
              vill ta itu med trafficking, narkotikahandel, grov kriminalitet
              och även annan kriminalitet, för all del. Där går inte skiljelinjen.
            </seg>
            <seg n="63a13ca0">
              Men skiljelinjen kanske går någon annanstans. Jag vet inte, och
              det är därför jag frågar. Ulf Nilsson säger att man behöver bevaka
              gränserna mot allt möjligt. Åtminstone vi menar att en sak man
              inte behöver bevaka gränserna mot är asylsökande. Det är detta
              som är problemet med Frontex arbete i dag. Som jag sade uttrycker
              företrädare för kommissionen själva att ett av syftena är att
              hålla människor utanför EU:s gräns. Man anser att människor inte
              har rätt att söka asyl om de inte kommer in på EU:s territorium.
              Vad tänker Ulf Nilsson se till att regeringen i detta avseende
              driver i förhandlingarna om Helsingforssprogrammet?
            </seg>
            <seg n="a0946e67">
              Jag förstår att Ulf Nilsson hellre pratar vidare om bosättning
              och kvotflyktingar än om asylviseringar. Min skarpa fråga var:
              Anser Ulf Nilsson att asylviseringar vore en bra idé att åtminstone
              fundera över? Och i så fall: Hur går han och Folkpartiet till
              väga för att det också ska bli regeringens ståndpunkt? Vi hörde
              Mikael Cederbratt i ett tidigare replikskifte säga att detta inte
              är någonting som Moderaterna driver. Splittringen på allianssidan
              börjar bli ganska uppenbar även i det här avseendet. Så svara
              nu på den konkreta frågan i stället för att svara på annat!
            </seg>
          </u>
          <note type="speaker" n="3cc08da5">
            Anf. 59 ULF NILSSON (fp) replik:
          </note>
          <u who="ulf_nilsson_b08371" xml:id="i-7266f2de5e6ec4e4-2" n="e8342ac4">
            <seg n="a92e3830">
              Fru talman! Så kallade asylviseringar kan diskuteras. Det finns
              för- och nackdelar med dem. Men mitt korta svar är att i dagens
              läge, när vi har möjlighet att åstadkomma någonting i EU-förhandlingarna,
              gäller det att öka den lagliga vägen genom att satsa på vidarebosättning.
              Det satsar också Folkpartiet på och stöder alliansen inför de
              närmaste årens arbete.
            </seg>
            <seg n="753a5bd4">
              När det gäller Frontex tycker jag att regeringen är tydlig i
              de utdrag ur utlåtandet jag har nämnt. Sverige kommer att lyfta
              fram och försöka hitta lösningar på den inbyggda motsättning som
              kan finnas mellan att å ena sidan ha en effektiv gränskontroll,
              å andra sidan låta människor som kommer till gränsen få sina asylskäl
              prövade.
            </seg>
            <seg n="b835b676">
              Detta sägs så tydligt här att om vi över huvud taget ska vara
              med i diskussionerna om Helsingforssprogrammet kan det inte sägas
              tydligare. Jag tycker egentligen att Kalle Larsson borde vara
              nöjd, för det står så tydligt att om asylrätten är om inte helig
              så åtminstone hundraprocentig. Den ska värnas.
            </seg>
            <seg n="44a2204a">
              När det gäller papperslösa kommer grundfrågan upp. Om en människa
              kommer in utan arbetstillstånd och utan flyktingstatus ska han
              eller hon då ha rätt att stanna? Jag tycker inte det. Jag tycker
              att människor som är här utan tillstånd till sist ska avvisas
              på ett respektfullt och värdigt sätt, under förutsättning att
              man inte skickar människor till förföljelse, dödsstraff och så
              vidare. Där finns en inbyggd motsättning. Problemet är vissa länder
              som utnyttjar dessa stackars människor som svart arbetskraft och
              sedan plötsligt, för att ställa sig in hos någon opinion, börjar
              jaga dem efter det att de har jobbat i landet i flera år. Det
              är naturligtvis negativt.
            </seg>
            <seg n="a4ab4b73">
              Det är helt känt att Folkpartiet länge har drivit att även människor
              som vistas illegalt i ett land ska ha vissa mänskliga rättigheter,
              till exempel rätt till vård. Jag hoppas att den utredning om detta
              som regeringen har utlovat kommer snart. På den punkten är Folkpartiet
              glasklart.
            </seg>
          </u>
          <note n="1c91c243">
            Överläggningen var härmed avslutad.
          </note>
          <note n="dc004eef">
            5 § Sveriges antagande av rambeslutet om ömsesidigt erkännande
            av beslut om övervakningsåtgärder för brottsmisstänkta
          </note>
          <note n="8816804d">
            Föredrogs
          </note>
          <note type="speaker" n="3d5acd94">
            Anf. 60 LENA OLSSON (v):
          </note>
          <u who="lena_olsson_010079" xml:id="i-1d3828fe2aed4d1d-0" n="f3b433db">
            <seg n="62f47537">
              Fru talman! Utskottsledamöter! Det är trevligt att se er igen.
              Jag börjar med att yrka bifall till vår reservation.
            </seg>
            <seg n="54a48794">
              Vänsterpartiet anser att det är en mycket angelägen uppgift att
              bekämpa brottslighet. Den måste givetvis ha högsta prioritet.
              Detta gäller nationellt liksom internationellt. För att bibehålla
              tilltron till rättsväsendet är det också viktigt att en person
              som har begått ett brott inte kan gömma sig undan rättvisan genom
              att fly till ett annat land inom EU.
            </seg>
            <seg n="9981919a">
              Samtidigt är det bra att åtgärder vidtas så att inskränkningen
              av rörelsefriheten för den enskilde i avvaktan på rättegång blir
              så liten som möjligt. Vi från Vänsterpartiet tycker att föreliggande
              förslag till beslut, som syftar till att införa regler i denna
              riktning, är bra. Men vi tycker ändå att det finns så stora brister
              i förslaget att det inte bör godkännas.
            </seg>
            <seg n="c8299066">
              Rambeslutet handlar om icke frihetsberövande, straffprocessuella
              åtgärder som skulle kunna vidtas mot en brottsmisstänkt som har
              återvänt till ett land där han eller hon har sin hemvist i avvaktan
              på rättegång. I propositionen beskrivs åtgärder som bland annat
              besöksförbud och tillträdesförbud. Dessa åtgärder är dock inte
              sådana som åberopas i rambeslutet.
            </seg>
            <seg n="31c1718e">
              Jag har lite att säga med anledning av den debatt som vi nyss
              har fört. Det finns många liknelser. Vi tar en ram, men den innehåller
              ingen följdlagstiftning. Vi har alltså svårt att greppa över vad
              det egentligen är vi beslutar om. Så har det varit genom åren;
              riksdagen har godkänt ett antal rambeslut.
            </seg>
            <seg n="0f23673f">
              Vi vill återigen från Vänsterpartiet framhålla den principiella
              kritiken mot detta sätt att lagstifta. Det kan inte anses vara
              tillfredsställande i ett demokratiskt perspektiv att riksdagsledamöter
              ska godkänna en framtida lagstiftning som man inte kan överblicka.
            </seg>
            <seg n="1004d5b3">
              Kritiken mot förslaget delas av exempelvis Advokatsamförbundet.
              Som jag precis har beskrivit har regeringen valt att peka på lagstiftningskomplex
              som i dag inte faller inom ramen för rambeslutet. Om detta innebär
              att regeringen menar att detta ändå ska användas måste de nämnda
              lagarna göras om. Då bör riksdagen veta på vilket sätt det ska
              göras. Om inte detta är tanken måste man självfallet fråga sig
              varför denna genomgång finns med i propositionen.
            </seg>
            <seg n="95082098">
              Det finns kritik mot förslaget. Till exempel skriver JO i sitt
              utlåtande, förutom den principiella kritiken mot lagstiftningsförfarandet,
              att den dubbla straffbarheten bör bibehållas när det gäller listbrotten
              och att en förklaring bör avges gällande detta.
            </seg>
            <seg n="a827b77e">
              I rambeslutet finns också åtgärder uppräknade som är helt främmande
              i den svenska rättsordningen. Det gäller bland annat ett system
              med borgen en åtgärd som aldrig har tillämpats i Sverige. Ytterligare
              kritik mot rambeslutet gäller de ekonomiska åtaganden som kan
              komma.
            </seg>
            <seg n="8574bd69">
              I propositionen finns det ingen genomgång av vilka lagstiftningsåtgärder
              som kommer att bli nödvändiga att genomföra i Sverige. Det är
              en stor brist. Det finns heller ingen kostnadsberäkning. Vi anser
              att en ordentlig genomgång av den svenska lagstiftningen måste
              till för att det ska vara möjligt för riksdagen att fatta beslut
              om detta rambeslut. Att riksdagen inte har någon kunskap om de
              lagar man beslutar om är inte rimligt, anser Vänsterpartiet.
            </seg>
            <seg n="a2a5b1f9">
              Utskottsmajoriteten säger själv i betänkandet att för ett genomförande
              av rambeslutet krävs det förändringar i svensk rätt. Det kan som
              regeringen anför förutsättas att lagstiftningsarbetet i vissa
              delar är komplicerat och kräver noggranna analyser, framför allt
              mot bakgrund av att något motsvarande samarbete inte finns för
              närvarande.
            </seg>
            <seg n="f8cc57cc">
              Man säger också från utskottsmajoriteten, och det tycker jag
              är bra, att man kan instämma i motionärens uppfattning såtillvida
              att riksdagen skulle få ett ännu bättre underlag för sitt ställningstagande
              om ärendet om godkännande av rambeslut skulle beslutas på samma
              sätt som andra internationella överenskommelser.
            </seg>
            <seg n="6441396f">
              Sedan finns det ett annat inslag i det här. Det är att man vidrör
              det så kallade Lissabonfördraget som inte är antaget än. Rambeslut
              som förhandlats fram men inte antagits när Lissabonfördraget träder
              i kraft kommer att förfalla. Om detta rambeslut skulle förfalla
              skulle införandet av en gemensam ordning för överförande av icke
              frihetsberövande övervakningsåtgärder inom EU fördröjas avsevärt.
            </seg>
            <seg n="df60538b">
              Därför har jag en fråga till utskottsmajoriteten. Är det här
              så bråttom att man måste trycka igenom det av rädsla att det kanske
              inte blir något Lissabonfördrag? Är det inte bättre att ha med
              en följdlagstiftning och att vi har ett rejält underlag att ta
              ställning till? Är det av rädsla att Lissabonfördraget inte blir
              antaget som man har denna brådska?
            </seg>
          </u>
          <note n="53ebd978">
            I detta anförande instämde Kalle Larsson (v).
          </note>
          <note type="speaker" n="bc816e3e">
            Anf. 61 MEHMET KAPLAN (mp):
          </note>
          <u who="mehmet_kaplan_47809b" xml:id="i-76a9b83da886daaf-3" n="74616d19">
            <seg n="e4f4eb9e">
              Fru talman! Jag vill börja med att yrka bifall till den reservation
              som Miljöpartiet har tillsammans med Vänsterpartiet. Egentligen
              tog Lena Olsson upp allt väsentligt i vår reservation. Jag instämmer
              till fullo där.
            </seg>
            <seg n="baff8641">
              Rambeslutsförfarandet är problematiskt. Vi har här i riksdagen
              genom åren godkänt ett antal rambeslut. Varje gång reser sig frågan
              hur man kan godkänna en framtida lagstiftning som man inte kan
              överblicka. Det demokratiska underskottet borde oroa och bekymra
              mina kolleger i utskottet.
            </seg>
            <seg n="9f2a9d13">
              Den kritik vi har delas med olika remissinstanser, bland annat
              Advokatsamfundet. Det hade varit på sin plats med en tydlig förklaring.
              Utskottsmajoritetens text tar inte upp det här tillräckligt tydligt.
            </seg>
            <seg n="b7403c1b">
              Med det vill jag än en gång yrka bifall till vår reservation.
            </seg>
          </u>
          <note type="speaker" n="b979613f">
            Anf. 62 MARYAM YAZDANFAR (s):
          </note>
          <u who="maryam_yazdanfar_3d1313" xml:id="i-dc03a0c7ecbc68f2-5" n="f5d258c9">
            <seg n="677d5fa0">
              Fru talman! Eftersom vi socialdemokrater i sak inte har någonting
              att invända vill jag yrka bifall till förslaget i betänkandet.
            </seg>
          </u>
          <note type="speaker" n="6e2385a3">
            Anf. 63 JOHAN LINANDER (c):
          </note>
          <u who="johan_linander_3c84a6" xml:id="i-334582ad08f7cbbf-7" n="b16e0574">
            <seg n="ceee3d50">
              Fru talman! Jag kommer inte att bli lika kort som tidigare talare.
              Sveriges antagande av rambeslutet om ömsesidigt erkännande av
              beslut om övervakningsåtgärder för brottsmisstänkta är en ganska
              lång och komplicerad titel, men bakom den döljer sig ett mycket
              bra förslag.
            </seg>
            <seg n="e1692788">
              Tyvärr händer det att svenska medborgare begår brott i andra
              länder. Det händer också att medborgare från andra länder begår
              brott här i Sverige. Även om ett sådant brott inte är så grovt
              att det i normala fall skulle föranleda en häktning om det hade
              varit en gärningsman från det egna landet händer det att personer
              från ett annat land häktas, eftersom man anser att det finns för
              stor fara för att personerna ska lämna landet och sedan inte komma
              tillbaka till den rättegång som väntar.
            </seg>
            <seg n="69ab9ae1">
              Det är just därför det här rambeslutet behövs, för genom rambeslutet
              om ömsesidigt erkännande av beslut om övervakningsåtgärder för
              brottsmisstänkta ska samma regler kunna gälla för det egna landets
              medborgare som för medborgarna från andra EU-länder. En av de
              konkreta vinsterna med det är att man inte ska behöva hålla personer
              häktade bara av den anledningen att de annars kanske inte skulle
              komma tillbaka till rättegången.
            </seg>
            <seg n="30322c3e">
              Det egna landet garanterar att man återför den personen om han
              inte kommer frivilligt. Dessutom garanterar man att de övervakningsåtgärder
              som beslutas ska skötas.
            </seg>
            <seg n="f20cf571">
              Det finns tråkiga exempel på att svenska medborgare har fått
              sitta lång tid i häkte i andra EU-länder. Man önskar att det inte
              var så. Vi har diskuterat mänskliga rättigheter tidigare här.
              Tyvärr är inte alltid häktningstiderna som vi skulle vilja se
              dem. Det kan handla om månader och till och med om år. Det är
              klart att de personerna och de personernas släktingar och vänner
              mycket hellre ser att de kan komma tillbaka till Sverige i väntan
              på rättegång.
            </seg>
            <seg n="9a8a88a3">
              Är det ett grovt brott som har begåtts blir det häktning i alla
              fall. Då kvittar det om man är i det egna landet eller om man
              kommer från ett annat land när man begår brottet. Är det ett grovt
              brott är det säkert skäl för häktning, men i många andra fall
              blir det häktning trots att de grunderna inte finns. Nu ska vi
              kunna komma ifrån det, och det bra.
            </seg>
            <seg n="2fe479e6">
              Mot denna bakgrund, fru talman, är det svårt att förstå att Vänsterpartiet
              och Miljöpartiet säger nej till detta förslag. Frågan är om ni
              tycker att det är bättre att svenska medborgare sitter häktade
              i månader och kanske år innan rättegång än att de får komma tillbaka
              till Sverige, även med övervakningsåtgärder, och kan leva ett
              något mer normalt liv och sedan återvända när det blir dags för
              rättegång. Jag tycker att vi borde kunna vara överens om att det
              är en rätt bra väg att gå.
            </seg>
            <seg n="46ff1330">
              I reservationen pekar Vänsterpartiet och Miljöpartiet på två
              saker, dels är det formalia, dels att systemet med borgen finns
              med i rambeslutet. Det skulle vara främmande för den svenska rättsordningen.
              Det är det. Vi har inget borgenssystem här i Sverige.
            </seg>
            <seg n="dd062765">
              Om vi börjar med formalia håller jag med Vänsterpartiet och Miljöpartiet
              om att det vore bättre om vi hade kunnat anta rambeslutet samtidigt
              som det förelåg förslag på lagändringar. Det har vi tagit upp
              många gånger och debatterat många gånger, inte minst under den
              förra mandatperioden när vi hade en socialdemokratisk regering
              som stöttades av just Vänsterpartiet och Miljöpartiet.
            </seg>
            <seg n="d4cf3a74">
              Samtidigt ska man lägga märke till att i propositionen finns
              det en genomgång av vad som behöver göras i svensk lagstiftning
              för att genomföra det här rambeslutet. Det är en genomgång på
              20 sidor. Men trots att det är en ordentlig genomgång har vi ett
              sådant lagstiftningssystem att det behövs ytterligare utredningar,
              remissrundor med mera innan vi antar en ny lag. Och det tar lite
              tid.
            </seg>
            <seg n="8a68cc6e">
              Då är frågan: Ska alla andra EU-länder sitta och vänta på att
              vi blir klara? Omvänt händer det att det tar tre, fyra, fem, kanske
              tio år innan alla länder har genomfört rambesluten. Skulle vi
              ha ett sådant system att rambesluten inte börjar gälla förrän
              alla har genomfört dem skulle det bli väldigt trögt att komma
              framåt i EU-maskineriet. Det är trögt nog som det är.
            </seg>
            <seg n="02afb8b0">
              Om vi går över till borgenssystem kräver det en förklaring av
              hur det här rambeslutet är upplagt. Det finns två delar i rambeslutet.
              Det ena är övervakningsåtgärder som vi kommer att bli skyldiga
              att genomföra. Det andra är frivilliga åtgärder.
            </seg>
            <seg n="cd1534ed">
              De åtgärder som måste genomföras är när den misstänkte har en
              skyldighet att meddela den behöriga myndigheten i den verkställande
              staten varje byte av hemvist, i synnerhet för mottagande av kallelser
              att närvara vid ett förhör. Jag citerar här, därför blir det ett
              lite tråkigt språk. Det är när den misstänkte har skyldighet att
              inte besöka vissa ställen, orter eller fastställda områden, när
              den misstänkte har en skyldighet att stanna kvar på anvisad ort,
              när den misstänkte har en skyldighet att efterleva begränsningar
              av möjligheten att lämna den verkställande statens territorium,
              när den misstänkte har en skyldighet att vid bestämda tidpunkter
              anmäla sig hos en viss myndighet och när den misstänkte har en
              skyldighet att undvika kontakt med vissa personer med anknytning
              till brottet eller brotten.
            </seg>
            <seg n="6e58a564">
              Detta ser inte jag som några konstigheter. Det är inget som är
              direkt främmande i den svenska rättsordningen, som jag ser det.
            </seg>
            <seg n="ff95b813">
              Om vi däremot går över till de åtgärder som är frivilliga att
              övervaka är det när den misstänkte har en skyldighet att avstå
              från viss verksamhet med anknytning till brottet, vilket till
              exempel kan gälla ett angivet yrke som han eller hon inte ska
              få syssla med, när den misstänkte har en skyldighet att inte framföra
              fordon, när den misstänkte har en skyldighet att deponera en viss
              summa pengar, det vill säga borgen, när den misstänkte har en
              skyldighet att genomgå terapeutisk behandling eller behandling
              för beroende eller när den misstänkte har en skyldighet att undvika
              kontakt med vissa föremål i samband med brottet.
            </seg>
            <seg n="5206f453">
              Om man går igenom den uppräkningen är det klart att där finns
              en del övervakningsåtgärder som är något mer udda inslag i vårt
              rättssystem, till exempel borgen. Men att vi antar rambeslutet
              tvingar oss inte att genomföra de frivilliga åtgärderna.
            </seg>
            <seg n="8713a38d">
              Däremot kan man ställa sig frågan: Är det inte bättre för den
              misstänkte att Sverige accepterar borgenssystem i så speciella
              fall, om alternativet är att sitta häktad i ett annat land i månader
              eller år. Jag tror att den misstänkte mycket hellre skulle se
              att det finns ett fungerande system för hur Sverige även skulle
              kunna övervaka en sådan åtgärd, även om vi normalt sett inte har
              det i vårt rättssystem.
            </seg>
            <seg n="e3a96d3b">
              Fru talman! Visst finns det frågetecken när det gäller exakt
              hur det här rambeslutet ska genomföras i svensk lagstiftning,
              men dessa frågetecken är inte så stora att det är värt att vägra
              godkänna lagförslaget. Det Vänsterpartiet och Miljöpartiet gör
              är att de säger till de svenskar som sitter häktade i andra EU-länder
              i dag, och det finns tyvärr sådana, att ni får sitta kvar på häktet
              därför att vi tycker att formalia är viktigare än att vi ska komma
              framåt i den här frågan gemensamt inom EU. Det blir de faktiska
              konsekvenserna av att avslå propositionen.
            </seg>
            <seg n="67c0c131">
              Jag är däremot glad åt att Socialdemokraterna ser behovet och
              ställer sig på alliansens sida. Jag beklagar att Vänsterpartiet
              och Miljöpartiet i sitt fortsatta EU-motstånd tackar nej till
              att underlätta för svenska medborgare som misstänks för brott
              i andra EU-länder.
            </seg>
            <seg n="7d6de019">
              Med detta vill jag yrka bifall till förslagen i betänkandet och
              avslag på reservationerna.
            </seg>
          </u>
          <note type="speaker" n="0b2682c1">
            Anf. 64 LENA OLSSON (v) replik:
          </note>
          <u who="lena_olsson_010079" xml:id="i-1d3828fe2aed4d1d-1" n="f3b433db">
            <seg n="01840c2a">
              Fru talman! Jag sade i mitt anförande, Johan Linander, att även
              om det är positivt att föreliggande förslag till beslut syftar
              till att införa regler i denna riktning har vi från Vänsterpartiet
              en viss kritik mot det.
            </seg>
            <seg n="128ecf86">
              Jag skulle vilja ställa en fråga till dig. Man kan ju associera
              till den långa debatt som vi har haft. Jag ska försöka fatta mig
              kort, för vi har faktiskt en till debatt som vi ska hinna med.
              Jag kan känna lite för Vänsterpartiets del att nu är vi där igen,
              om vi relaterar till den föregående debatten, att vi ska ta ställning
              till något som vi inte kan överblicka. Det är just när det gäller
              följdlagstiftningen. Jag förstår ju att Johan Linander också känner
              igen detta därför att jag vet att det har varit väldigt mycket
              kritik gentemot den förra regeringen. Jag ställde också en fråga
              i mitt anförande.
            </seg>
            <seg n="ed4be37c">
              Är det så bråttom med det här, eftersom man relaterar till Lissabonfördraget
              som ännu inte har antagits. Är det så akut att få igenom det här
              att man inte kan följa upp med en följdlagstiftning? I utskottet
              säger man att det krävs en grundlig analys. Det är inte så enkelt
              med den följdlagstiftning som kommer. Det verkar behövas ett ganska
              omfattande och avancerat arbete. Är det då viktigare att vi trycker
              igenom det här utan att vi kan överblicka det? I grunden har vi
              ändå en positiv inställning.
            </seg>
          </u>
          <note type="speaker" n="4f8383c7">
            Anf. 65 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-8" n="b16e0574">
            <seg n="77263ed1">
              Fru talman! Egentligen är det ju bra att vi är överens om att
              de här reglerna behövs. Det är positivt så att säga. Men avslag
              på propositionen innebär ett nej. Det kan vi inte komma ifrån.
              Jag tycker faktiskt att man kan, om jag ska använda det ord som
              Lena Olsson använde, överblicka vilken svensk lagstiftning som
              behövs om man läser genomgången av kap. 6 i propositionen. Vi
              kan inte säga exakt hur lagstiftningen ska se ut, men överblicka
              den tycker jag nog att vi kan.
            </seg>
            <seg n="3bfc4238">
              När det gäller Lissabonfördraget är problemet alltså att det
              som inte har genomförts innan Lissabonfördraget träder i kraft
              kommer att ta ganska lång tid innan det kan genomföras. Då måste
              man backa tillbaka. Det är ju en helt ny beslutsprocess, bland
              annat ska Europaparlamentet få ett helt annat inflytande även
              inom tredjepelarfrågorna. Det betyder att antas inte förslaget
              innan Lissabonfördraget träder i kraft kommer det förmodligen
              att ta åtminstone ytterligare ett år innan vi har detta på plats.
              Då tycker jag att det är bättre att vi antar det nu. Vi kan hjälpa
              de svenska medborgare som faktiskt sitter häktade i andra EU-länder
              att få komma hem i väntan på rättegång.
            </seg>
          </u>
          <note type="speaker" n="f887feb2">
            Anf. 66 LENA OLSSON (v) replik:
          </note>
          <u who="lena_olsson_010079" xml:id="i-1d3828fe2aed4d1d-2" n="f3b433db">
            <seg n="46cda559">
              Fru talman! Det är naturligtvis som Johan Linander säger att
              man tänker på de människor som sitter häktade. Det gör vi också
              naturligtvis, men det kommer också att ske framöver. Då associerar
              jag till att det kanske är bra att följdlagstiftningen är på plats.
            </seg>
            <seg n="f103842c">
              Utskottsmajoriteten säger ju själv att man, som regeringen anför,
              kan förutsätta att lagstiftningsarbetet i vissa delar är komplicerat
              och kräver noggranna analyser, framför allt mot bakgrund av att
              något motsvarande samarbete inte finns. Man säger alltså själv
              att det här inte är någon liten sak utan det är ganska omfattande.
              Då måste vi från Vänsterpartiet protestera. Vi antar en ram men
              vi känner inte till innehållet. På det viset sätts ju demokratin
              också ur spel.
            </seg>
            <seg n="210da13c">
              Jag skulle hellre låta det få ta lite längre tid så att vi har
              med allt underlag som vi behöver för att fatta beslut.
            </seg>
          </u>
          <note type="speaker" n="50b779c0">
            Anf. 67 JOHAN LINANDER (c) replik:
          </note>
          <u who="johan_linander_3c84a6" xml:id="i-334582ad08f7cbbf-9" n="b16e0574">
            <seg n="9ac26305">
              Fru talman! När man säger att vi ska låta det ta lite längre
              tid är det inte bara så att vi får lite längre tid på oss i Sverige
              utan då säger vi också att det ska ta lite längre tid för de andra
              26 länderna. Säger vi att de andra 26 länderna ska vänta lite
              längre tid på oss i det här fallet får vi så klart också acceptera
              att vänta lite längre när något av de andra 26 länderna tycker
              att de behöver mer tid för att genomföra lagstiftning. Om vi inte
              har det här tvåstegsförfarandet, att länderna först antar rambeslutet,
              blir det en mycket trögare process.
            </seg>
            <seg n="9edf0f80">
              Samtidigt vet Lena Olsson att jag också tycker att det skulle
              ha varit bra om vi hade haft följdlagstiftningen på plats. Men
              det får man ställa mot att stressa igenom en ny svensk lag utan
              att den går igenom den normala lagstiftningsproceduren. Då tycker
              jag ändå att det är viktigare att vi tar det lite lugnt med hur
              formuleringarna exakt ska se ut i en ny svensk lag. Innehållet
              i den nya lagen kan man utifrån det här säga kommer att bli ungefär
              så och så, men de exakta formuleringarna är inte lika lätta att
              få fram så snabbt.
            </seg>
            <seg n="b22e7ac5">
              I grunden är vi överens om att det här behövs. Vi är överens
              om att det behövs en följdlagstiftning, vi är överens om att det
              hade varit bra om följdlagstiftningen hade funnits på plats redan
              nu, men vi är inte överens huruvida vi i dag ska säga åt dem som
              sitter häktade i andra EU-länder att de får vänta ytterligare
              lite innan de kan komma hem i väntan på rättegång. Där är vi tydligen
              inte överens.
            </seg>
          </u>
          <note type="speaker" n="5167bccf">
            Anf. 68 KRISTER HAMMARBERGH (m):
          </note>
          <u who="krister_hammarbergh_e5a8bb" xml:id="i-2d9a9ca5c0d6fb88-0" n="5727f103">
            <seg n="1dc5ef40">
              Herr talman! Det här rambeslutet stärker den enskildes rätt i
              Europa. Med ett fint juridiskt ord presumerar beslutet den anklagades
              oskuld. Det förutsätter att en människa är oskyldig till dess
              man har blivit dömd. Det handlar alltså om att värna rättsstatens
              principer i hela unionen.
            </seg>
            <seg n="d5262eab">
              Det här rambeslutet handlar inte om påföljder. Det handlar inte
              om straff, det vill säga det som har hänt efter att man har dömts,
              utan, precis som Johan Linander har förklarat, det handlar om
              övervakningsåtgärder av en misstänkt innan det har hållits en
              utredning och en rättegång. Det här innebär att vi kommer att
              slippa onödigt långa häktningstider. Det gäller de fall där man
              normalt sett inte befinner sig vara häktad när man begår ett brott
              eller misstänks för ett brott i sitt hemland men gör det någon
              annanstans.
            </seg>
            <seg n="d743195a">
              Förslagen i sin korthet betyder till exempel att en svensk som
              begår en dumhet i Grekland eller Spanien ska kunna komma tillbaka
              till Sverige. I Sverige är det svensk lagstiftning som gäller.
              Det är den som ska tillämpas. Sverige är så kallad verkställansstat.
              Då är det de övervakningsåtgärderna som ska gå in. Vi använder
              alltså våra principer.
            </seg>
            <seg n="eed27679">
              Det kommer att krävas dubbel straffbarhet. Det brott man är misstänkt
              för ska vara ett brott i båda länderna med ett undantag, de så
              kallade listbrotten. Det är beslut som vi redan har fattat i Sveriges
              riksdag. Det finns ett antal punkter i artikel 14. Det är brott
              som vi i Europa har kommit överens om är så pass allvarliga att
              de kräver åtminstone tre års fängelse. Det är så pass grova brott,
              till exempel terrorism, människohandel, sexuellt utnyttjande av
              barn och liknande brott. Där gäller rent formellt inte dubbel
              straffbarhet. Det finns dock i praktiken undantag, och de tänker
              jag komma in på.
            </seg>
            <seg n="3ab9c508">
              För att bli häktad i Sverige krävs att man misstänks för ett
              brott som ger åtminstone ett års fängelse, eller att det finns
              en risk att man flyr, eller att det finns risk för så kallad kollutionsfara,
              det vill säga försvårande av utredningen genom att ta bort bevis
              eller genom att på annat sätt se till att utredningen blir inkorrekt,
              eller att det finns så kallad recidivfara, det vill säga att man
              fortsätter med sin brottslighet. Det kan till exempel gälla organiserad
              brottslighet.
            </seg>
            <seg n="92f1499e">
              Förslaget om rambeslut innehåller ett antal olika övervakningsåtgärder.
              Det är en yttre ram. I praktiken är rambeslutet utformat så att
              varje land ska kunna tillämpa den lagstiftning det har, även om
              det naturligtvis kommer att finnas ett behov av att se över svensk
              lagstiftning när detta ska implementeras. Men i praktiken är det
              inga direkta anvisningar.
            </seg>
            <seg n="1a44067e">
              Vad är då syftet? Det har tidigare uttalats klart av inte minst
              Johan Linander. Syftet är att ingen ska sitta häktad i onödan,
              att människor från början ska anses vara oskyldiga. Då kan man
              fråga sig retoriskt, herr talman, om någon kan vara emot detta.
              Jodå, det kan man om man är vänsterpartist, till min förvåning
              även om man är miljöpartist, och till min ännu större förvåning
              om man ansluter sig till argumentationen till fullo.
            </seg>
            <seg n="e8265093">
              Lena Olsson har här i kammaren uttalat viss kritik mot förslagen
              eller att hon i grunden är positiv. Det stämmer inte riktigt överens
              när vi läser vad Vänsterpartiet har lämnat in för förslag till
              riksdagen, det vill säga den motion som väcktes på propositionen.
              Det är inte viss kritik, och det finns ingen positiv anda i den.
              Tyvärr kan jag konstatera att man i sin EU-kritik och i sitt motstånd
              mot unionen som sådan blandar ihop olika delar, dels konspirationsteoretiska
              skäl, dels rena missförstånd, dels i lagom kompott en hel del
              felaktigheter.
            </seg>
            <seg n="eed8a693">
              Motionen väcktes den 10 juni, och det kan vara en förklaring,
              men det finns anledning att titta igenom innehållet i motionen.
              Men först ska jag säga att jag håller med Lena Olsson på en viktig
              punkt, nämligen att rambeslut inte känns bra. Det är inget bra
              system. Vi från Moderaterna har även under tidigare mandatperioder
              valt att kritisera systemet. Dock finns detta eftersom det är
              på det sättet vi i fördragen har valt att lösa problemen i Europa.
              Vi har det här tills vi kommer på något bättre.
            </seg>
            <seg n="12ec4de9">
              Vi har kommit på något bättre. Vi tänkte nämligen lösa problemet.
              Det heter Lissabonfördraget. Det är så vi löser problemet med
              ramförslaget. Vad säger Vänsterpartiet då om Lissabonfördraget
              för att få bort beslutssystemen med rambeslut? Jo, de säger nej
              till det också. Då kan vi misstänka att de är så EU-kritiska och
              vill så gärna kritisera att de helst inte vill ta bort vad de
              kritiserar eftersom då försvinner skälet till att kritisera. Men
              det är inte särskilt produktivt.
            </seg>
            <seg n="049d69b2">
              Vad står i motionen? Jag tror att det har gått fort. Där står
              att remisskritiken mot förslaget är omfattande. Jaså? Om man går
              igenom punkt för punkt i lagförslagen är det så att remissinstanserna
              delar regeringens bedömning eller att remissinstanserna delar
              i huvudsak regeringens bedömning. Mer omfattande är inte kritiken
              från remissinstanserna.
            </seg>
            <seg n="e7d109d1">
              Vad har man då hängt upp sig på? Jo, bland annat Advokatsamfundet.
              Det är ett kortfattat yttrande från Advokatsamfundet. Advokatsamfundet
              kritiserar, precis som jag och Lena Olsson, systemet med rambeslut.
              De säger också att de tycker att det ska finnas grundläggande
              rättssäkerhetsaspekter. Det är ingen kritik utan det är något
              vi generellt sett kräver och något som finns med i propositionen.
            </seg>
            <seg n="49a30d8f">
              Man tar upp JO:s kritik. Förslaget hänger nära samman med den
              europeiska arresteringsordern. Då hade JO exakt samma kritik,
              nämligen de så kallade listbrotten som jag nämnde tidigare. JO
              framför nu samma kritik som då. Dock kan vi konstatera att Sveriges
              riksdag har gjort en annan bedömning än JO. Däremot har Vänsterpartiet
              slutat använda sig av de remissinstanser man tidigare använde
              sig av. När det skedde en genomgång av listbrotten och beslut
              fattades hängde man upp sin argumentation på Justitiekanslerns
              kritik. Det aktar man sig nogsamt för att göra den här gången.
              Vad säger Justitiekanslern om det här rambeslutet? Justitiekanslern
              har ingen erinran mot förfarandet. Justitiekanslern tycker till
              och med att det är angeläget att man skyndar sig att genomföra
              detta så att inga svenskar ska sitta häktade i onödan. Dessutom
              konstaterar Justitiekanslern att det inte hindrar medlemsstaterna
              från att tillämpa sina konstitutionella bestämmelser om bland
              annat tryck- och yttrandefriheten, och Justitiekanslern har inte
              funnit någon anledning till invändningar mot förslaget att riksdagen
              ska godkänna rambeslutet.
            </seg>
            <seg n="64efe400">
              När det var fråga om den europeiska arresteringsordern var Vänsterpartiets
              främsta argument det Justitiekanslern framförde. Det håller man
              sig nogsamt undan från nu.
            </seg>
            <seg n="37ae53a6">
              Tryck- och yttrandefriheten är alltså inte längre ett skäl. Det
              anges tydligt i beslutet i punkt 17, nämligen rätt till prövning
              i laga ordning, föreningsfrihet, tryckfrihet, yttrandefrihet i
              andra medier och religionsfrihet. Det fastställs i rambeslutet.
            </seg>
            <seg n="2380331c">
              Vänsterpartiet påstår att det här kommer att innebära stora ekonomiska
              åtaganden. Då vill jag kort påpeka att frihetsberövande kostar
              bra mycket mer pengar. Att inte frihetsberöva någon i onödan sparar
              pengar. Jag vill också tala om för Vänsterpartiet att om man är
              oroad över åklagarnas möjlighet att klara sin ekonomi tillför
              den här regeringen i den kommande budgeten 20 miljoner för innevarande
              år och ytterligare 50 miljoner kommande år.
            </seg>
            <seg n="c349aca1">
              Vänsterpartiet förvånar mig inte, men Miljöpartiet förvånar mig.
              Miljöpartiet har talat om att man har en annan syn på politiken.
              Det är nu inte som vid debatten om den europeiska arresteringsordern.
              Då sade Miljöpartiet att man är emot en vidare samordning av rättssystemen.
              Det var det man konkret motsatte sig. Nu är Miljöpartiet positivt
              till EU, men varför är man emot EU-samarbete?
            </seg>
          </u>
          <note n="1e4bda25">
            I detta anförande instämde Anders Hansson (m).
          </note>
          <note type="speaker" n="f761f28a">
            Anf. 69 HELENA BARGHOLTZ (fp):
          </note>
          <u who="helena_bargholtz_d2d19e" xml:id="i-c4008243241259a2-0" n="d19f08bd">
            <seg n="3ecf4d6d">
              Herr talman! Det finns bara en reservation med anledning av den
              här propositionen, och det är Vänstern och Miljöpartiet som står
              bakom den. Vi har redan hört en del om det. Jag är glad att Socialdemokraterna
              tillstyrker propositionen det är väldigt bra att de förstår vikten
              av den.
            </seg>
            <seg n="37ba6945">
              Jag instämmer naturligtvis helt och fullt i den inledning som
              reservanterna anför, nämligen hur viktigt det är att bekämpa brottsligheten
              nationellt och internationellt. Ingen ska kunna gömma sig undan
              rättvisan genom att fly till ett annat land inom EU. Samtidigt
              är det bra att åtgärder vidtas så att inskränkningen för den enskilde
              blir så liten som möjligt. Om detta är majoriteten och reservanterna
              helt överens.
            </seg>
            <seg n="de24b0cc">
              Men reservationen angriper lagstiftningsmetoden, som vi har hört
              lite grann om. Reservanterna gillar inte rambesluten.
            </seg>
            <seg n="2ebfe80a">
              Jag minns att modellen med rambeslut blev ifrågasatt när den
              infördes. Man menade att den var en nyordning som inte passar
              in i den svenska konstitutionen. Jag var själv en av dem som var
              tveksamma till en början, men sedan förstod jag vitsen med den
              här modellen.
            </seg>
            <seg n="17a4868d">
              Den har fungerat när det gäller till exempel den europeiska arresteringsordern.
              Den är väldigt viktig, därför att den ger en ansvarig minister
              förhandlingsutrymme i kontakterna med de andra fackministrarna.
            </seg>
            <seg n="57a91d10">
              Det hade naturligtvis varit bra om vi riksdagsledamöter med en
              gång hade fått besluta om följdlagstiftningen med anledning av
              ett rambeslut. Men då hade vi bundit upp vår minister på ett detaljerat
              plan, och han eller hon hade inte haft något eget förhandlingsmandat.
              Skulle lagförslaget tas fram redan före antagandet av rambeslutet
              kan Sverige till skillnad mot övriga medlemsstater inte utnyttja
              den genomförandetid och de möjligheter att samverka med andra
              stater som finns, som också framhålls i utskottsmajoritetens utlåtande
              över reservationen.
            </seg>
            <seg n="8809debd">
              Som regeringen anför i propositionen finns det en politisk överenskommelse
              mellan medlemsstaterna om innehållet i rambeslutet, och det har
              för svensk del föregåtts av sedvanligt samråd i riksdagen. Här
              spelar EU-nämnden en väldigt stor roll. Jag tror inte att Lena
              Olsson är med i EU-nämnden, men vi har haft många diskussioner
              där. Det är ett bra forum för den här typen av diskussioner och
              kommer att fortsätta att vara det.
            </seg>
            <seg n="bcc5fbed">
              Det finns en viktig komplikation som måste beaktas i det här
              sammanhanget, som regeringen talar om och som redan har tagits
              upp. Det är det här med Lissabonfördraget: Om det träder i kraft
              kan man inte längre tillämpa modellen med rambeslut beträffande
              det straffrättsliga samarbetet.
            </seg>
            <seg n="25a40dda">
              Precis som har framhållits här tidigare är det så att ett rambeslut
              som förhandlats fram men inte antagits när Lissabonfördraget träder
              i kraft kommer att förfalla. Då kommer det att ta väldigt lång
              tid innan man får de här viktiga åtgärderna.
            </seg>
            <seg n="0500666d">
              Frågan är redan väckt, men om det är så att minoriteten tycker
              att rambeslutsmodellen är så dålig borde man ju välkomna Lissabonfördraget.
              Mitt intryck är att ni inte gör det, att ni inte tycker att det
              är värt detta. Men det är ett sätt att få bort rambeslutsmodellen.
            </seg>
            <seg n="3b65eb62">
              Motionärerna kritiserar också propositionen för att inte innehålla
              åtgärder för att skydda svenska konstitutionella rättigheter.
              Men rambeslutet hindrar inte medlemsstaterna från att tillämpa
              konstitutionella regler om rätt till prövning i laga ordning,
              om föreningsfrihet, tryckfrihet, yttrandefrihet i andra medier
              och religionsfrihet. Det är alltså upp till medlemsstaterna själva
              att införliva rambeslutets bestämmelser i nationell rätt.
            </seg>
            <seg n="f64e4bb8">
              Avslutningsvis, herr talman, hoppas jag på ett snabbt genomförande
              av regeringens proposition med tanke på hur viktiga de här förslagen
              är. Jag yrkar bifall till förslaget i utskottets betänkande och
              avslag på motionen.
            </seg>
          </u>
          <note type="speaker" n="d8c64130">
            Anf. 70 OTTO VON ARNOLD (kd):
          </note>
          <u who="otto_von_arnold_36ab11" xml:id="i-ed19b78f51c91b40-0" n="a67599a7">
            <seg n="b4281a3a">
              Herr talman! Det är glädjande att vara tillbaka i kammaren igen.
              Vi har ett härligt år framför oss, hoppas jag.
            </seg>
            <seg n="4d3feaa4">
              För att börja med ett svar på Lena Olssons fråga: Ja, det behövs
              ett rambeslut. Och det är bråttom, för om vi inte genomför den
              här lagstiftningen blir det en oerhört lång fördröjning, precis
              som Johan Linander har påpekat. För alla svenskar som tyvärr av
              någon anledning har hamnat i utländska fängelser kommer det att
              bli en fördröjning. Hela lagstiftningsprocessen kommer att försenas.
              Det kommer att få återverkningar i våra internationella förhållanden.
              Därför är det viktigt att genomföra det här rambeslutet.
            </seg>
            <seg n="20b59627">
              Ett rambeslut är kanske en hybrid som har stoppats in i svensk
              lagstiftning, men att det leder till ett demokratiskt underskott,
              som Mehmet Kaplan påstår, är jag inte beredd att hålla med om.
              Om vi tittar på modellen är den i typisk europeisk förhandlingsanda.
              Först lägger man upp ett antal principer. Man berättar precis
              hur man ska göra man kan skärpa upp dem ganska långt i rambeslutet
              och sedan överlämnar man till landet att godkänna det.
            </seg>
            <seg n="1c24cc2a">
              Här sker alltså en dubbel prövning från riksdagens sida. Det
              är inte ett demokratiskt underskott. Det är nästan ett överskott,
              skulle man kunna säga.
            </seg>
            <seg n="4774e798">
              Den här anomalin kommer att försvinna med Lissabonfördraget,
              som förhoppningsvis kommer att antas ganska snart och under det
              svenska ordförandeskapets ledning. Det ser vi fram mot.
            </seg>
            <seg n="d1b448a0">
              Det här rambeslutet är viktigt. Det stärker den enskilde medborgarens
              rätt. Det stärker synen på den enskilde. Vi har principen att
              man är oskyldig tills man är dömd. Det är en viktig princip som
              alltid måste understrykas i det europeiska samarbetet.
            </seg>
            <seg n="d1462bed">
              Det är också en viktig del av det europeiska straffrättsliga
              samarbetet, där vi har ett antal bärande principer om ömsesidigt
              erkännande av domar, om att bistå varandra i brottsutredningar
              och i verkställigheten.
            </seg>
            <seg n="a2e8e759">
              Det har framkommit från mina ärade kolleger inom alliansen här,
              vilket jag instämmer i, att kritiken från minoriteten inom oppositionen
              är lite märklig. Man hänger upp sig på principiella beslut för
              att inte låta svenska medborgare få del av det här, och man stoppar
              det på ett olyckligt sätt.
            </seg>
            <seg n="38271a05">
              Jag tycker att den proposition som regeringen har lagt fram på
              ett bra sätt visar på den följdlagstiftning som ska komma. Man
              visar också hur det ska gå till och vilka konsekvenser det blir
              för myndigheten. Man pekar på vad som ska komma. På något sätt
              går det att få en ganska klar uppfattning om det här.
            </seg>
            <seg n="aac7d5a6">
              Det är, som sagt var, ett viktigt rambeslut. Det är en intressant
              debatt. Vi har en opposition som är delad det är inte första gången
              och inte sista gången, och det kommer vi nog att ha ganska länge,
              har jag en känsla av. Det är ett viktigt rambeslut, som underlättar
              det straffrättsliga samarbetet och ger en ökad humanitet.
            </seg>
          </u>
          <note n="58af884e">
            Herr talman! Jag tillstyrker förslaget i betänkandet och yrkar
            avslag på reservationen.
          </note>
          <note n="1c91c243">
            Överläggningen var härmed avslutad.
          </note>
          <note n="6e4366af">
            6 § Förtursförklaring i domstol
          </note>
          <note n="8816804d">
            Föredrogs
          </note>
          <note type="speaker" n="dd47e415">
            Anf. 71 MARGARETA PERSSON (s):
          </note>
          <u who="margareta_persson_babdf9" xml:id="i-c15ddcf7430c99d4-0" n="68eff784">
            <seg n="8915b98c">
              Herr talman! I ärendet vi nu behandlar om förtursförklaring i
              domstol har vi socialdemokrater tillsammans med Vänsterpartiet
              och Miljöpartiet en gemensam reservation i vilken vi yrkar avslag
              på propositionen.
            </seg>
            <seg n="39daf463">
              Förslaget i propositionen är att ge en enskild möjlighet att
              begära förtur i domstol om oskäligt lång handläggningstid kan
              påvisas.
            </seg>
            <seg n="0a84ee47">
              För oss socialdemokrater är det självklart att mål ska behandlas
              så skyndsamt som möjligt. Det handlar om den enskildes situation
              om det dröjer alltför länge innan domstolen kan behandla dennes
              mål är det försvårande för den enskilde. Det handlar också om
              eventuella vittnens minnesbilder av en händelse.
            </seg>
            <seg n="540924c8">
              För oss socialdemokrater är det självklart att alla mål ska behandlas
              så skyndsamt som möjligt och att inte den som har kunskap och
              tillgång till juridiskt biträde ska ges företräde på bekostnad
              av andras lika angelägna krav.
            </seg>
            <seg n="c6932107">
              Vi reservanter anser i likhet med flera tunga remissinstanser
              att en förtursförklaring i domstol skulle dels medföra en ökad
              administration, dels missgynna dem som är i avsaknad av juridisk
              kunskap eller saknar tillgång till juridiskt ombud. Vi befarar
              också att förtursförklaring kan komma att leda till mer begränsade
              resurser i andra mål, att andra mål och ärenden kan komma att
              få stå tillbaka till förmån för yngre mål samt att förtursförklaring
              i högre utsträckning kan meddelas på domstolar som har stora balanser.
              Risken finns för att den som inte besitter kunskaper eller har
              vetskap om möjligheten får sitt mål och ärende förflyttat längre
              bak i kön. Är det rimligt och rättvist?
            </seg>
            <seg n="90a65020">
              Anledningarna till att mål har oskäligt lång handläggningstid
              kan naturligtvis vara flera, men den naturligaste förklaringen
              är kanske bristande resurser. Vi har gång på gång med flera andra
              och med andra myndigheter i rättskedjan påtalat vad konsekvenserna
              skulle bli när regeringen i början av denna mandatperiod tillförde
              medel endast till polisen men inte till åklagarna, domstolarna
              eller kriminalvården. En hel del mål fick ställas in under en
              period just beroende på bristande resurser hos åklagarna. Resultatet
              blir naturligtvis ökade balanser och oskäligt långa handläggingstider.
            </seg>
            <seg n="9b194cd0">
              Nu har det meddelats att budgetpropositionen kommer att innehålla
              ökade resurser till hela rättskedjan, främst till polisen och
              något mindre till övriga myndigheter. Äntligen, men ändå för sent,
              har regeringen insett att mer resurser måste tillföras rättsväsendet
              för att man ska kunna ta igen vad som har gått förlorat under
              tiden.
            </seg>
            <seg n="83127389">
              Domstolar får enligt vad som meddelats långt mindre än vad som
              skulle behövas. Hur ska domstolarna, som för detta år räknar med
              ett underskott på 180 miljoner och nästa år med dubbelt så mycket,
              kunna klara uppställda mål samtidigt som man genom förslaget om
              förtursförklaring pålägger dem ytterligare administration? Ger
              man nu polisen förstärkta resurser betyder det också fler utredningar
              som leder till åtal. Därigenom ökar antalet inkomna mål till domstolen.
              Förklara för oss andra hur man ska klara detta!
            </seg>
            <seg n="f909d490">
              Regeringen skriver i propositionen att man verkar fortlöpande
              för att rättegångsreglerna ska vara moderna och ändamålsenliga.
              Reglerna ska bidra till att infria medborgarnas och andra aktörers
              berättigade krav på att få sin sak prövad inom rimlig tid. Det
              handlar bland annat om utnyttjande av modern teknik, och det övervägs
              förändringar som syftar till att modernisera och effektivisera
              förvaltningsprocessen. Det pågår arbete med en ny delgivningslag
              som väntas bidra till kortare handläggningstider och minskad risk
              för inställda förhandlingar. Utvärdering ska ske om domstolarnas
              inre organisation och arbetsformer och så vidare.
            </seg>
            <seg n="871684ed">
              Alla dessa åtgärder som regeringen nu vidtar och som syftar till
              får man anta att minska handläggningstiderna, så att människor
              inte ska få vänta onödigt länge på att få sina mål och ärenden
              prövade inför domstol, borde man väl avvakta innan man inför en
              förtidsförklaring i domstol, med tanke på de konsekvenser som
              vi i vår reservation befarar?
            </seg>
            <seg n="0f4ed7b1">
              Utöver dessa planerade åtgärder kan vi konstatera att domstolschefen,
              enligt skrivningen i propositionen, redan i dag har befogenhet
              att bestämma vilka mål och ärenden som ska ges prioritet framför
              andra. Med det följer att domstolschefen kan beordra en domare
              att prioritera att visst mål på grund av att det har blivit, eller
              riskerar att bli, för gammalt.
            </seg>
            <seg n="601b388a">
              Mot bakgrund av den möjlighet som domstolschefen har i dag, de
              planerade åtgärder som regeringen nu vidtar, de ökade resurser
              som vi nu ser är för begränsade och de konsekvenser för många
              enskilda som en förtursförklaring skulle ge, yrkar vi avslag på
              propositionen om förtursförklaring i domstol och därmed bifall
              till vår reservation.
            </seg>
          </u>
          <note type="speaker" n="eea97e72">
            Anf. 72 LENA OLSSON (v):
          </note>
          <u who="lena_olsson_010079" xml:id="i-1d3828fe2aed4d1d-3" n="f3b433db">
            <seg n="b396b8cb">
              Herr talman! Här har vi alltså tre reservanter: Socialdemokraterna,
              Vänsterpartiet och Miljöpartiet. Jag kan instämma i den kritik
              som socialdemokratins företrädare har gett här i talarstolen.
              Vänsterpartiet delar den till fullo.
            </seg>
            <seg n="efe2d5b5">
              För att inte ytterligare förlänga den här debatten yrkar jag
              härmed bifall till reservationen.
            </seg>
          </u>
          <note type="speaker" n="7a9743bd">
            Anf. 73 MEHMET KAPLAN (mp):
          </note>
          <u who="mehmet_kaplan_47809b" xml:id="i-76a9b83da886daaf-4" n="74616d19">
            <seg n="5ddaa451">
              Herr talman! Kanske till glädje för en del ledamöter härinne
              instämmer också jag till fullo och vill inte förlänga den här
              debatten. Vi fick en väldigt tydlig redogörelse för den reservation
              vi har i ärendet. Jag yrkar bifall till den.
            </seg>
          </u>
          <note type="speaker" n="52d2b46a">
            Anf. 74 JOHAN PEHRSON (fp):
          </note>
          <u who="johan_pehrson_93d767" xml:id="i-fcbdd32f420289a0-5" n="02748c4a">
            <seg n="79b8985d">
              Herr talman! Vi pratar om en möjlighet att stärka den enskildes
              ställning i domstolsförfarandet: medborgarmakt. Till detta säger
              nej-koalitionen nej, så klart.
            </seg>
            <seg n="57be8473">
              Vi tror att det är värdefullt att låta människor ha mer makt.
              På så sätt är detta en ideologisk frågeställning. Som enskilda
              ska vi kunna påverka också handläggningen och ha så kallat partsinflytande
              i domstolsprocessen.
            </seg>
            <seg n="396c9bce">
              Det handlar om möjligheten för en individ att skriftligt ansöka
              om en förtursförklaring. Det är domstolschefen som själv eller
              på delegation ska besluta detta. Det går inte att överklaga. Vi
              redovisar också hur vi ska utvärdera den här verksamheten.
            </seg>
            <seg n="5aef9ce5">
              Det är självklart att detta väl inte är lösningen på utmaningarna
              för något rättsväsen i hela världen, men det är en del som kan
              förbättra och öka inflytandet för enskilda i Sverige. Vi är liksom
              alla här i kammaren väl medvetna om att handläggningstider och
              kvalitet i domstolen avgörs av vilken organisation man har, vilken
              utbildning man har, vilka processrättsliga regler man har, vilken
              resurstilldelning som görs och vilket ledarskap som finns. Detta
              sammantaget avgör om vi får en bra domstolsprocess som är snabb
              och har hög kvalitet.
            </seg>
            <seg n="856548b8">
              Vi i alliansen gläds åt att vi har lyckats pressa ned omloppstiderna
              i samtliga domstolskategorier mellan 2007 och 2008. Vi går åt
              rätt håll, och det beror bland annat på att vi har inte sällan
              i bred enighet här i kammaren och justitieutskottet kommit fram
              till att vi ska modernisera rättegången. Detta har skett. Detta
              diskuteras också aktivt offentligt och i medier. Vi har också
              vidtagit åtgärder för att modernisera domstolsorganisationen.
              Oppositionen brukar vara emot sådant, har jag förstått, och historien
              kan visa att detta inte är något nytt. Vi har Ärendeutredningen,
              som jag hoppas kommer att se till att vi får en bättre hantering
              av ärenden. Vi har också vidtagit åtgärder för att bredda och
              förbättra rekryteringen av domare.
            </seg>
            <seg n="ba09c358">
              Äntligen, sade föregående talare här. Jag fäster avseende vid
              att vi gör en historiskt stark satsning ekonomiskt på vårt rättsväsen,
              en satsning utan motstycke i modern tid. Det är naturligtvis till
              förmån också för våra domstolar. Vi ska få en bättre dömande verksamhet
              präglad av både effektivitet och hög kvalitet.
            </seg>
            <seg n="8cc38251">
              Nej-koalitionen, som är emot enskilda medborgares rättighet till
              partsinflytande, måste tycka att det är något konstigt som uttalas
              av Europadomstolen, som använder sig av Europarådets deklaration
              om de mänskliga rättigheterna. Det var en debatt tidigare på förmiddagen
              där det framhölls att detta var en väldigt viktig konvention som
              vi skulle följa. Domstolen har sagt att det här är ett sätt att
              jobba för att stärka medborgarnas rättigheter.
            </seg>
            <seg n="7e0ba0ac">
              Vi har mängder av åtgärder att reparera. Om en människa utsätts
              för oskäligt långa handläggningstider finns det ytterst straffrihet.
              Det finns ekonomisk ersättning och andra kompensatoriska åtgärder.
              Men man kan ju tänka sig att vara proaktiv, att tänka till och
              försöka vara förebyggande. Det är i alla fall någonting som alliansen
              jobbar med, att inte hela tiden bara reagera.
            </seg>
            <seg n="15613f01">
              Detta är alltså något som lyfts fram av Europarådet och dess
              domstol.
            </seg>
            <seg n="71fb801c">
              Även våra grannländer Finland, Norge och Danmark har gått i den
              här riktningen. Så det är fullt rimligt. En majoritet av remissinstanserna
              säger också att det här absolut är värt att pröva.
            </seg>
            <seg n="d833b1c6">
              Skulle man gå på nej-koalitionens linje, att man förvägrar medborgarna
              rättigheter att själva kunna påverka, måste man, med den retorik
              som ni använder, fundera på om det är rimligt att människor över
              huvud taget får uppträda i domstol utan målsägandebiträde eller
              utan försvarsadvokat. Det är också en mänsklig rättighet vi har.
            </seg>
            <seg n="ece2c274">
              Man får ta till vara sina intressen. Men man kan också säga:
              Jag tycker inte att mitt mål är så viktigt. Därför behöver jag
              ingen förtur.
            </seg>
            <seg n="9ba129a5">
              Trots de åtgärder vi och tidigare regeringar har vidtagit för
              att effektivisera och skapa en modernare rättegång och en bättre
              process finns det exempel på mål som fortfarande tar för lång
              tid. Det är därför vi lägger fram det här förslaget.
            </seg>
            <seg n="bb645950">
              Jag tycker att det är tråkigt att vi har en nejkoalition när
              det gäller att förstärka enskilda människors rättigheter på bekostnad
              av systemet och det kollektiva tänkandet.
            </seg>
          </u>
          <note n="d835f132">
            Jag yrkar bifall till propositionen och avslag på reservationen.
          </note>
          <note type="speaker" n="4bd99e26">
            Anf. 75 MARGARETA PERSSON (s) replik:
          </note>
          <u who="margareta_persson_babdf9" xml:id="i-c15ddcf7430c99d4-1" n="68eff784">
            <seg n="4411f25c">
              Herr talman! Ni tillhörde väl nej-alliansen innan ni kom i regeringsställning.
              Ni brukade säga nej till allt som vi föreslog.
            </seg>
            <seg n="ed1fe775">
              Dessutom har Domstolsverket ställt sig ganska tveksamt. En del
              pekar på att det kanske krävs mer resurser för att man ska klara
              av det.
            </seg>
            <seg n="b4a7d85f">
              Vad vi säger är att det är den som besitter juridisk kunskap
              och den som har tillgång till juridiskt ombud som i första hand
              skulle kunna utnyttja det här, det vill säga att andra får stå
              tillbaka.
            </seg>
            <seg n="c6fedee3">
              Vi säger att det kanske är en omfördelning av resurserna som
              behövs för att domstolen ska kunna klara av det här.
            </seg>
            <seg n="5abb3313">
              Ni kan återkomma om några år när ni har gett dem resurserna och
              när alla de förslag som ni pekar på i propositionen är genomförda.
              Då kan man kanske tänka sig det.
            </seg>
            <seg n="7c80695b">
              Nåväl, det här är egentligen ingen budgetdebatt. Men jag vill
              ändå ta upp det här, eftersom det handlar lite grann om resurser
              när det gäller om man ska kunna klara av de inkomna målen och
              göra det i rimlig tid.
            </seg>
            <seg n="348423c2">
              Det görs en hel del satsningar, men de är ganska ojämnt fördelade.
              Ni ger mer till polisen, vilket naturligtvis får konsekvenser
              för övriga i rättskedjan.
            </seg>
            <seg n="e370cbb1">
              Det var ett intressant inlägg från Jusek i den här debatten i
              Göteborgs-Posten häromdagen. Jusek säger att problemet med regeringens
              budgetförslag är att det inte i tillräcklig grad tar hänsyn till
              effekten av satsningen på polisen.
            </seg>
            <seg n="61344395">
              Domstolsverket har i sitt budgetunderlag begärt 300 miljoner.
              Det har ni prutat ned till hälften. Åklagarmyndigheten har fått
              50 miljoner. Det är mindre än en tredjedel av vad man har begärt.
            </seg>
            <seg n="a1dd279e">
              Man säger så här från Juseks sida: Om inte åklagare och domstolar
              får tillräckliga resurser för att hantera resultatet av alla nya
              polisers arbete riskerar satsningen på polisen att inte få så
              stor effekt. Risken är stor att handläggningstiderna blir längre.
            </seg>
            <seg n="d28b52c7">
              Håller inte Johan Pehrson med om det?
            </seg>
          </u>
          <note type="speaker" n="d8c4b972">
            Anf. 76 JOHAN PEHRSON (fp) replik:
          </note>
          <u who="johan_pehrson_93d767" xml:id="i-fcbdd32f420289a0-6" n="02748c4a">
            <seg n="7a0ada7d">
              Herr talman! Det gäller att försöka släppa det statiska tänkandet.
            </seg>
            <seg n="9413edce">
              Tack vare vår historiska polissatsning kan vi till exempel se
              polisstationer återöppnas runt om i vårt land.
            </seg>
            <seg n="75c00abc">
              Jag brukar säga att svensk polis har varit lokalt förankrad i
              hundratals år, ja faktiskt så länge polisen har funnits. Sedan
              var det ett antal år när polisen drogs tillbaka till stora centrala
              enheter långt bort från medborgarna. Detta ledde till ganska tråkiga
              resultat vad gäller trygghet och effektivitet.
            </seg>
            <seg n="1290c9fc">
              Vi tror att fler poliser också kan förebygga brottslighet. Jag
              tror att fler lokala polisstationer, vilket vi ser alltmer av
              i vårt land till följd av att vi har fler poliser, faktiskt kan
              minska brottsligheten och inte bara innebära att det blir fler
              personer som dras inför rätta. På så sätt kan polisen ha en viktig
              socialpolitiskt förebyggande roll. Jag tror att det är viktigt.
            </seg>
            <seg n="38983b8f">
              Inte minst när det gäller den otäcka händelseutvecklingen i många
              hårt belastade områden i vårt land, där en annan rättsordning
              ser ut att ha trätt in på senare år, kommer polisen nu att försöka
              återskapa ordning. Man kommer också att se till att förebygga
              på ett bra sätt. Det tycker vi är viktigt.
            </seg>
            <seg n="cede15a2">
              Vi levererar en satsning som saknar motstycke. Ni tycker uppenbarligen
              att det är för lite och för sent. Ni kunde ha gjort bättre själva
              om ni hade velat, orkat och prioriterat, men det gjorde ni inte.
              Jag ser med spänning fram emot ert budgetalternativ. Flera av
              dem som nu står bakom reservationen brukar vara splittrade. En
              hel del brukar vilja dra ned på rättsväsendet. Vi kanske får se
              det igen vad vet jag?
            </seg>
            <seg n="7f020b1b">
              Detta handlar dock om en administrativ domstolsåtgärd som ger
              möjligheter för enskilda att påverka lite mer. Jag kan inte förstå
              hur man kan vara emot detta, om man inte bara tror att människor
              inte har någon möjlighet att bevaka sina rättigheter på ett bra
              sätt.
            </seg>
          </u>
          <note type="speaker" n="f7ebdc39">
            Anf. 77 MARGARETA PERSSON (s) replik:
          </note>
          <u who="margareta_persson_babdf9" xml:id="i-c15ddcf7430c99d4-2" n="68eff784">
            <seg n="ceac0d30">
              Herr talman! Möjligheten finns väl i och för sig. Domstolschefen
              kan faktiskt gå in och styra lite grann vilka mål som prioriteras
              om det till exempel är oskäligt lång handläggningstid.
            </seg>
            <seg n="82285ed6">
              Vi välkomnar att ni satsar på polisen eftersom de har levt på
              kredit hela detta år. Det är alltså jättebra att ni gör det. Men
              polisen och andra myndigheter har också tidigare påpekat att om
              man ger mycket resurser till polisen måste man också se till att
              rättskedjans övriga myndigheter får tillräckligt med resurser.
              Det är klart att polisen kan förebygga, men polisen ska också
              utreda. Det hinner de inte riktigt med i dag, eftersom de har
              klent med resurser. Det är klart att det har betydelse.
            </seg>
            <seg n="39a1f909">
              Det är inte så, Johan Pehrson, att vi är ensamma om vår kritik
              och våra synpunkter, utan det finns myndigheter och väldigt många
              remissinstanser som håller med. Men de kanske också tillhör nej-koalitionen
              vad vet jag?
            </seg>
          </u>
          <note type="speaker" n="e03d971b">
            Anf. 78 JOHAN PEHRSON (fp) replik:
          </note>
          <u who="johan_pehrson_93d767" xml:id="i-fcbdd32f420289a0-7" n="02748c4a">
            <seg n="477b814d">
              Herr talman! Går man igenom propositionen och tittar på de remissinstanser
              som har yttrat sig blir det klart att det finns några som tycker
              att detta inte är nödvändigt. Men en majoritet ser ändå fördelen
              med att vi skapar ett proaktivt verktyg för att hjälpa den enskilda
              människan. Vill man se den enskilda människan måste detta vara
              positivt.
            </seg>
            <seg n="9586d24f">
              Vi har annars bara verktyg för att i efterhand kompensera med
              ersättningar, lägre straff eller på annat sätt, oavsett om vi
              pratar om skattemål eller vanliga brottmål eller vad det nu kan
              vara. Detta är ett sätt att vara före.
            </seg>
            <seg n="d2a99f74">
              De domare jag har pratat med har sett klara fördelar med detta,
              och det är ett totalt obyråkratiskt system som verkligen fortsätter
              att understryka domarens totala oberoende och förmåga att själv
              avgöra detta. Det kompletterar det envälde, höll jag på att säga,
              man som domare har när man själv kan leda arbetet. Man kan fördela
              och lotta om man kan göra massor i dag men nu ger vi ett litet
              verktyg till den enskilda människan.
            </seg>
            <seg n="f0960c02">
              Det är talande för vår syn på människa och stat. Vi tror att
              människor kan få vara med och påverka och markera att man tycker
              att ett visst mål har förtur. Senast i dag hade jag kontakt med
              en person om detta. Det gällde ett mål om assistansersättning
              som ligger på länsrätten. Det gällde om man skulle få ersättning
              för jourtid för en person som har funktionshinder. Den gode mannen
              tycker att det har tagit lite för lång tid. Den här personen tror
              jag skulle uppskatta möjligheten att få göra en förtursansökan.
              Det skulle inte skada.
            </seg>
            <seg n="67bf8a58">
              Tittar man till exempel på länsrätter, snart förvaltningsrätter,
              ser man att det där ligger mål som är extremt komplicerade och
              där själva rättsutredningen kan ta hur lång tid som helst. Vissa
              andra mål riskerar då att bli liggande. Det här kan vara ett verktyg
              för att se till att öka genomströmningen, till fördel för den
              enskilde medborgaren.
            </seg>
          </u>
          <note type="speaker" n="3bdb861a">
            Anf. 79 HELENA BOUVENG (m):
          </note>
          <u who="helena_bouveng_ff3fea" xml:id="i-f41e1fa80f509be8-0" n="5c5cf7af">
            <seg n="b0c256be">
              Herr talman! För ett tag sedan fick jag höra talas om två serviceföretag.
              Det ena var ett stort städföretag med goda ekonomiska muskler.
              Det andra var en restaurang i norra delen av Sverige som hade
              en betydligt lägre omsättning.
            </seg>
            <seg n="75d28bc8">
              Agendan för dagen var Skatteverkets malande kvarnar.
            </seg>
            <seg n="588568d3">
              De hade båda blivit skönstaxerade, och båda gjorde skarpa invändningar.
              Städbolagets grundare och vd hade gott självförtroende och var
              fast övertygad om att slå tillbaka och satte till alla klutar.
              Med god hjälp gick det vägen. Han hade dessutom de ekonomiska
              musklerna för att hålla ut över tid.
            </seg>
            <seg n="cd4ea047">
              Den lilla restaurangens ägarinna var helt förtvivlad. Hon visste
              inte vad hon skulle göra. Till slut fick hon juridisk hjälp. Även
              här gick tiden, men hon och hennes lilla restaurang hade inte
              den ekonomiska kapaciteten att överleva. Efter ett år fick hon
              stänga och företaget gick i konkurs. Två år senare fick hon rätt,
              men då var det för sent.
            </seg>
            <seg n="7e0c79bb">
              För bara några månader sedan träffade jag en 19-årig kvinna som
              blivit våldtagen i hemmet. Gärningsmannen var känd för henne.
              Det tog nästan tolv månader innan hennes ärende kom upp till avgörande.
              Dessa tolv månader var ett töcken för henne, och hon började tro
              att brottet kanske inte var så allvarligt eftersom tingsrätten,
              trots färdiga förhör, valde att inte ta upp hennes mål inom rimlig
              tid.
            </seg>
            <seg n="aedd1e8f">
              Herr talman! I domstolarna i dag avgörs ungefär 300 000 mål och
              ärenden per år. Av Domstolsverkets årsredovisning för 2008 framgår
              att samtliga domstolskategorier förbättrade sina omloppstider
              under året. Handläggningstiden understiger i de flesta fall ett
              år, vilket innebär att vi i Sverige i mångt och mycket lever upp
              till Europakonventionens krav på domstolsprövning inom rimlig
              tid.
            </seg>
            <seg n="4b02f065">
              Tittar vi vidare för att få en uppfattning om hur många mål det
              kan röra sig om när det gäller förtursförklaring ser vi att det
              den 1 januari 2008 var ca 7 procent av de balanserade målen i
              tingsrätten som var äldre än två år. I länsrätten var det ca 2
              procent.
            </seg>
            <seg n="277dc83b">
              Det är oftast för dessa procent som JO uttrycker sin kritik mot
              domstolarna, det vill säga långsam hantering.
            </seg>
            <seg n="00b6e7a7">
              Även Justitiekanslern kan redovisa en ökning av skadeståndsärenden
              mot staten där grunden för ersättningsanspråket är kränkningar
              av rätten till domstolsprövning inom skälig tid.
            </seg>
            <seg n="07b24c01">
              Herr talman! Dagens proposition är en proposition som återigen
              sätter brottsoffret i centrum. Brottsoffer ges nu möjlighet att
              gentemot systemet ifrågasätta en orimligt lång handläggningstid,
              en tid som kan få förödande konsekvenser av både ekonomisk och
              personlig karaktär.
            </seg>
            <seg n="d18db3cd">
              Oppositionen anser tydligen att det inte ska vara möjligt. Oppositionen
              anser tydligen att systemen och lagmännen är viktigare än enskilda
              brottsoffer och målsägande. Man avslår helt enkelt förslaget.
              Jag kan inte förstå varför, så jag måste fråga Margareta Persson:
              Är det rättvist att det enbart är det stora bolaget med de stora
              ekonomiska musklerna som klarar av oskäligt långa handläggningstider?
            </seg>
            <seg n="612049c2">
              Jag fortsätter att fråga Margareta Persson, som är ensam kvar
              här från nej-koalitionen, om hon tycker att det är rättvist att
              restaurangägarinnan i Sälen ska tvingas i konkurs på grund av
              oskäligt långa handläggningstider. Min tredje fråga till Margareta
              Persson är: Vilket svar tänker du ge den unga våldtagna kvinnan
              i Tranås som frågar varför hennes lidande ska bli större för att
              tingsrätten inte kan ta upp hennes ärende inom skälig tid?
            </seg>
            <seg n="4a803719">
              Har inte hon lidit tillräckligt? Hur många gånger ska hon kränkas,
              Margareta Persson?
            </seg>
            <seg n="3369d296">
              Regeringen kommer i sin budget att tillföra domstolarna ytterligare
              resurser. Det är sedan, precis som Johan Pehrson sade, upp till
              domstolarna och domstolscheferna att organisera och hantera ärenden
              på ett effektivt och rättssäkert sätt ett sätt som gör att restaurangägarinnan
              i Sälen blir kvar, att den unga kvinnan i Tranås kan gå vidare
              med sitt liv utan fler kränkningar och att ekonomiska muskler
              inte ska vara avgörande för om jag kan behålla min rörelse eller
              inte.
            </seg>
            <seg n="8d30dcbc">
              Det är så jag och alliansregeringen vill se en fungerande rättsstat
              där alla är lika inför lagen. Tydligen är det ingenting som vänsteroppositionen
              håller med mig och alliansregeringen om.
            </seg>
          </u>
          <note type="speaker" n="97f2d6d9">
            Anf. 80 KARIN NILSSON (c):
          </note>
          <u who="unknown" xml:id="i-7266f2de5e6ec4e4-3" n="04afac0a">
            <seg n="8ee6160c">
              Herr talman! Alliansregeringen med Centerpartiet, som jag företräder,
              har utvecklat rättsväsendet på ett flertal områden under de tre
              år som vi har haft makten.
            </seg>
            <seg n="86a3e0f8">
              Rättsväsendet har på denna korta tid tillförts mer resurser än
              någonsin tidigare. I tilläggsbudget för innevarande år föreslås
              ytterligare 100 miljoner till domstolsväsendet, och i förslaget
              till budget för 2010 ökas anslagen med 150 miljoner. Dessutom
              har regeringen tagit itu med flera frågor som sedan länge skulle
              ha varit genomförda av den tidigare regeringen.
            </seg>
            <seg n="1ea7c29d">
              Propositionen om förtur i domstol är bara ett av en rad exempel
              på frågor som bygger på överenskommelser mellan länderna i Europa
              som vi i Sverige har skyldighet att hantera i svensk lagstiftning.
              I detta fall är det den europeiska konventionen om skydd för mänskliga
              rättigheter och de grundläggande friheterna som deklarerat att
              var och en ska ha rätt till en domstolsprövning inom skälig tid.
            </seg>
            <seg n="b0e01f2b">
              Herr talman! När vi lyssnade på dagens första debatt som behandlade
              diskussionsunderlaget för Helsingforssprogrammet kunde vi höra
              den ena efter den andra från oppositionen prata om Europakonventionen.
              Bland annat sade Thomas Bodström att vi i varje fall borde komma
              upp i nivå med Europakonventionen och det man har kommit överens
              om i artikel 6.
            </seg>
            <seg n="788bef73">
              Alice Åström påminde om att vi måste respektera de mänskliga
              rättigheterna och att vi givetvis ska leva upp till dem.
            </seg>
            <seg n="18fa88ea">
              Mehmet Kaplan tryckte också på vikten av att Sverige följer Europakonventionen
              och de mänskliga rättigheterna. Detta är just en sådan fråga.
            </seg>
            <seg n="7ed22e29">
              Jag har alltså väldigt svårt att förstå varför s, v och mp kan
              invända mot att även Sverige tar sitt ansvar i enlighet med artikel
              6.1 och ger enskilda berörda målsägare möjlighet att påverka sin
              situation genom att få rätt att fråga om det finns något försvarbart
              skäl till att tiden går och det inte verkar hända något i det
              mål som berör och påverkar dem personligen.
            </seg>
            <seg n="03bb64d9">
              Herr talman! Det står inget konstruktivt i oppositionens gemensamma
              motion om hur de själva skulle vilja uppfylla Europakonventionens
              krav att stävja brott mot konventionen. Deras förslag om avslag
              på propositionen är därför inte särskilt framåtsyftande. Jag efterfrågar
              ett klargörande från oppositionen på denna punkt.
            </seg>
            <seg n="bd0ea943">
              I stället uttrycker de i motionen en konspiratorisk tanke om
              att regeringen medvetet vill skapa orättvisor. Orättvisor som
              s, v och mp uttrycker är att man tror att äldre mål kan komma
              att få stå tillbaka för yngre mål.
            </seg>
            <seg n="1e0c8b81">
              I propositionen tydliggörs domstolschefens ansvar vid långsam
              handläggning.
            </seg>
            <seg n="44381e34">
              Hela propositionen handlar om att ge äldre ärenden, där oskälig
              tid har förflutit, rätt till prövning för förtur. Det innebär
              definitivt inte att äldre mål ska få stå tillbaka för yngre mål,
              vilket oppositionens motionärer påstår, utan precis det motsatta.
            </seg>
            <seg n="3f7eb713">
              Vad som är skälig eller oskälig fördröjning avgör domstolschefen
              utifrån en rad förutbestämda kriterier, såsom hur komplicerat
              målet är, parternas agerande under processen och vilken typ av
              mål det är, det vill säga hur ärendet påverkar den enskilde individen.
            </seg>
            <seg n="a184fb78">
              Helena Bouveng gav ett par exempel på hur det kan påverka den
              enskilde individen. Jag skulle kunna räkna upp fler. En fördröjning
              kan drabba enskilda individer på olika sätt. Det kan drabba mindre
              företag som inte har kraft i form av pengar som tål en fördröjd
              process.
            </seg>
            <seg n="0e98794e">
              Nu tar vi alltså ytterligare ett steg för att stärka den enskilde
              individens rättssäkerhet.
            </seg>
            <seg n="427a6bb0">
              Herr talman! För rättvisans skull och för de mänskliga rättigheternas
              skull yrkar jag bifall till förslaget i justitieutskottets betänkande
              och avslag på motionen.
            </seg>
          </u>
          <note type="speaker" n="d80c831f">
            Anf. 81 OTTO VON ARNOLD (kd):
          </note>
          <u who="otto_von_arnold_36ab11" xml:id="i-ed19b78f51c91b40-1" n="a67599a7">
            <seg n="5289b06e">
              Herr talman! Rätten att säga nej kan vi aldrig förneka oppositionen.
              Men i det här fallet blir jag ändå förvånad. De argument som man
              använder sig av är framför allt ekonomiska. Sedan reservationen
              skrevs har det hänt en hel del saker. Det har hänt mycket 4 miljarder
              anledningar till att säga ja till propositionen.
            </seg>
            <seg n="1b92d61c">
              Jag behöver inte vara den sista talaren i det här ärendet, utan
              låt oss ge oppositionen möjligheter att ändra sig. Men det är
              väl inte troligt att de kommer att göra det av kanske principiella
              skäl. Ordet nej faller dem så väl på läppen.
            </seg>
            <seg n="9fdc2dfe">
              Domstolarna är i princip självständiga. Det är något som vi i
              alliansen slår fast och kommer att slå fast. Det som är intressant
              i regeringens proposition är att man understryker att domstolschefen
              har en kapacitet att styra och ställa över organisationen och
              prioriteringen i domstolarna. Det är viktigt att det understryks,
              och det ger en möjlighet för domstolschefen att gå in och vara
              aktiv i sitt åtagande som han ska fullfölja. Det är bra att det
              kommer fram.
            </seg>
            <seg n="b95ab003">
              Jag kan inte låta bli att förvåna mig lite grann över hur oppositionen
              resonerar när man säger att institutet förtursförklaring av en
              process inte behövs. Men det är ett sätt att värna domstolarna
              med avseende på deras arbetsbörda. När man väl har vunnit en process,
              och det har tagit för lång tid, har man alltid en möjlighet att
              starta en ny process mot staten och kräva skadestånd. Det är ganska
              tveksamt att det kommer att ske.
            </seg>
            <seg n="e0961d6d">
              Det förfarande som föreslås förbättrar effektiviteten i rättsväsendet
              visavi alternativet för den drabbade att börja en ny process.
            </seg>
            <seg n="838b2b39">
              Det är också intressant att se på det här i ett internationellt
              sammanhang. Vi har Europakonventionen för de mänskliga rättigheterna
              och friheterna som klart säger att vi måste få en snabb behandling
              i rätten. Oppositionen glider på något sätt ifrån det och menar
              att det kanske inte spelar så stor roll. Med tanke på dagens debatt
              är det lite märkligt.
            </seg>
            <seg n="fd4a7704">
              Våra grannländer har infört motsvarande förtursprövningar.
            </seg>
            <seg n="dd8806d9">
              Herr talman! Jag tillstyrker förslaget i betänkandet, för det
              kommer att öka rättssäkerheten och ge möjligheter för den enskilde
              människan att stärka sin rätt. Det ligger i linje med hur våra
              grannländer gjort och understryker vikten av Europakonventionen.
              Jag yrkar avslag på reservationen.
            </seg>
          </u>
          <note n="1c91c243">
            Överläggningen var härmed avslutad.
          </note>
          <note n="4b8649fb">
            7 § Beslut om ärenden som slutdebatterats vid dagens sammanträde
          </note>
          <note n="42071724">
            8 § Bordläggning
          </note>
          <note n="e0a827eb">
            Anmäldes och bordlades
          </note>
          <note n="aee29135">
            Skrivelse
          </note>
          <note n="7025f13e">
            2009/10:8 Kontroll av postförsändelser
          </note>
          <note n="cf3ff19a">
            2009/10:RRS2 Riksrevisionens styrelses redogörelse angående buller
            i plan- och byggprocessen
          </note>
          <note n="c2095ce9">
            2009/10:RRS3 Riksrevisionens styrelses redogörelse om införandet
            av energideklarationer
          </note>
          <note n="83f8fda4">
            9 § Anmälan om interpellationer
          </note>
          <note n="fa1653cc">
            Anmäldes att följande interpellationer framställts
          </note>
          <note n="c46b6650">
            den 16 september
          </note>
          <note n="ec12291e">
            av Karin Åström
          </note>
          <note n="01de1b52">
            Carl B Hamilton
          </note>
          <note n="c84e2738">
            Carina Adolfsson Elgestam
          </note>
          <note n="68586631">
            Interpellationerna redovisas i bilaga som fogats till riksdagens
            snabbprotokoll tisdagen den 29 september.
          </note>
          <note n="3b841a7e">
            10 § Anmälan om frågor för skriftliga svar
          </note>
          <note n="6e4684b1">
            Anmäldes att följande frågor för skriftliga svar framställts
          </note>
          <note n="c46b6650">
            den 16 september
          </note>
          <note n="09d92e13">
            Allan Widman
          </note>
          <note n="db2f590f">
            Ameer Sachet
          </note>
          <note n="db2f590f">
            Ameer Sachet
          </note>
          <note n="db2f590f">
            Ameer Sachet
          </note>
          <note n="db2f590f">
            Ameer Sachet
          </note>
          <note n="f7e62a9e">
            Hans Linde
          </note>
          <note n="fed6ba9d">
            Frågorna redovisas i bilaga som fogats till riksdagens snabbprotokoll
            tisdagen den 29 september.
          </note>
          <note n="a17170e4">
            11 § Anmälan om skriftliga svar på frågor
          </note>
          <note n="0a235cea">
            Anmäldes att skriftliga svar på följande frågor inkommit
          </note>
          <note n="61025f7e">
            den 15 september
          </note>
          <note n="d215322d">
            Carina Hägg
          </note>
          <note n="067215c6">
            Lennart Axelsson
          </note>
          <note n="8f568214">
            Josefin Brink
          </note>
          <note n="8f568214">
            Josefin Brink
          </note>
          <note n="4df885bf">
            Siv Holma
          </note>
          <note n="c46b6650">
            den 16 september
          </note>
          <note n="dc9ffed8">
            Berit Högman
          </note>
          <note n="b8c1d903">
            Camilla Lindberg
          </note>
          <note n="f6bfbae1">
            Amineh Kakabaveh
          </note>
          <note n="0560b489">
            Eva-Lena Jansson
          </note>
          <note n="6a0f47ad">
            Lage Rahm
          </note>
          <note n="3576efa0">
            Chatrine Pålsson Ahlgren
          </note>
          <note n="c021b6cb">
            Birgitta Eriksson
          </note>
          <note n="af2228a8">
            Solveig Hellquist
          </note>
          <note n="4c032825">
            Göte Wahlström
          </note>
          <note n="555cacbe">
            Svaren redovisas i bilaga som fogats till riksdagens snabbprotokoll
            tisdagen den 29 september.
          </note>
          <note n="bfe8a869">
            12 § Kammaren åtskildes kl. 14.06.
          </note>
          <note n="0987a69e">
            Förhandlingarna leddes
          </note>
          <note n="24935d73">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
