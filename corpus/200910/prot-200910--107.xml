<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--107</head>
          <docDate when="2009-04-21">2009-04-21</docDate>
        </div>
      </front>
      <body>
        <div>
          <note n="5c6774ad">
            ﻿
          </note>
          <note n="a7f5218a">
            Riksdagens protokoll
          </note>
          <note n="bf11bbd9">
            2009/10:107
          </note>
          <note type="date" n="bf7fcae4">
            Onsdagen den 21 april
          </note>
          <note n="3dd05330">
            Kl. 09:00 - 16:11
          </note>
          <note n="d8555c08">
            1 § Justering av protokoll
          </note>
          <note n="9741ee71">
            Justerades protokollet för den 15 april.
          </note>
          <note n="57c13217">
            2 § Anmälan om fördröjda svar på interpellationer
          </note>
          <note n="7214ffcb">
            Till riksdagen hade inkommit följande skrivelser:
          </note>
          <note n="fa5efd05">
            Interpellation 2009/10:322
          </note>
          <note n="2bef9039">
            Interpellation 2009/10:322 Sysselsättningsgraden
          </note>
          <note n="369ac99b">
            Interpellationen kommer att besvaras fredagen den 7 maj 2010.
          </note>
          <note n="4732986d">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="d926e93c">
            Rikard Jermsten
          </note>
          <note n="4d9c0154">
            Interpellation 2009/10:324
          </note>
          <note n="717fc69c">
            Interpellation 2009/10:324 Konjunkturbedömningar
          </note>
          <note n="369ac99b">
            Interpellationen kommer att besvaras fredagen den 7 maj 2010.
          </note>
          <note n="4732986d">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="d926e93c">
            Rikard Jermsten
          </note>
          <note n="0a4f7de9">
            Interpellation 2009/10:330
          </note>
          <note n="e78dea68">
            Interpellation 2009/10:330 Ökade inkomstklyftor
          </note>
          <note n="369ac99b">
            Interpellationen kommer att besvaras fredagen den 7 maj 2010.
          </note>
          <note n="4732986d">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="d926e93c">
            Rikard Jermsten
          </note>
          <note n="7ffa1cba">
            3 § Hänvisning av ärenden till utskott
          </note>
          <note n="7b6e3a12">
            Föredrogs och hänvisades
          </note>
          <note n="c90c5182">
            4 § Förnyad bordläggning
          </note>
          <note n="315a4b4e">
            Föredrogs och bordlades åter
          </note>
          <note n="ec03586d">
            5 § Likviditetsmatchning för säkerställda obligationer efter
            konkurs
          </note>
          <note n="f5efc9b7">
            Föredrogs
          </note>
          <note n="a51a4b6f">
            Talmannen konstaterade att ingen talare var anmäld.
          </note>
          <note n="ebd0efcc">
            6 § Migration och asylpolitik
          </note>
          <note n="f5efc9b7">
            Föredrogs
          </note>
          <note type="speaker" n="4c979a8c">
            Anf. 1 MAGDALENA STREIJFFERT (s):
          </note>
          <u who="magdalena_streijffert_70b77d" xml:id="i-4961f20ba4a0180a-0" n="9e60d5e0">
            <seg n="8af99192">
              Herr talman! Att människor rör sig över gränserna är ingenting
              nytt. Människans längtan efter ett bättre liv för sig själv och
              sina barn är grundläggande för ens överlevnad och utveckling.
              För några handlar det om att hitta kärleken i ett annat land,
              att få ett bra jobb, och där är flytten i grunden frivillig och
              positiv för alla parter. Men för den som bestämmer sig för att
              fly för sitt liv, bryta upp och söka en fristad i ett främmande
              land är beslutet inte lätt, och för många inte ens möjligt. Att
              tvingas lämna sitt hem, sitt arbete, sin familj och sina vänner
              och företa en riskfylld resa till ett land man inte känner till
              med ett språk man inte behärskar och där man kanske inte ens får
              stanna är inte lätt. Ahmed Mohammed flyr undan kriget i Somalia,
              där hans bröder dödats i stridigheter i Mogadishu, och med fruktan
              för sitt liv söker han skydd i vårt land. Evin Azad, vars far
              försökte gifta bort henne med en kusin när hon var 16 år och som
              i stället ville välja kärleken, flydde därför till Europa. För
              Risa Bello, som har två barn, två och fyra år gamla, i sitt hemland
              Filippinerna men som bor i en källare i Danderyd där hon tar hand
              om andras barn och städar för att få ihop pengar att skicka hem
              så att hennes barn får en bättre framtid, hade ett liv med sin
              familj, sina vänner och en framtid i sitt hemland varit det bästa.
              Men fattigdom, förtryck och förföljelser tvingade henne att göra
              ett annat val.
            </seg>
            <seg n="077affa1">
              Herr talman! Vi hör dagligen om konflikter i världen som drabbar
              många människor, som kriget i Afghanistan och i Irak, oroligheterna
              i Somalia och förtrycket i Iran. Godtyckliga avrättningar, massmord,
              tortyr och våldtäkter är en del av människors vardag. För de flesta
              finns det inga andra alternativ än att de blir flyktingar i sitt
              eget land eller hamnar i flyktingläger i fattiga gränsländer.
              Få har möjlighet att ta sig till Europa, och för de personer som
              gör den farliga resan växer nu murarna allt högre.
            </seg>
            <seg n="d8dd765c">
              Inom Europeiska unionen genomförs nu en rad åtgärder för att
              nå en gemensam asyl- och flyktingpolitik. För de människor som
              kommer till Europa och söker fristad är det viktigt att få samma
              bemötande, ha samma rättigheter och samma skyldigheter oavsett
              i vilket land de söker asyl. Det är viktigt att fler länder i
              Europa tar sitt ansvar och att harmoniseringen leder till ett
              mer rättssäkert och mer öppet system som värnar asylrätten och
              mänskliga rättigheter. Men vi ser hur främlingsfientliga krafter
              i Europa vill annorlunda. Vi ser att de direktiv och förslag som
              nu diskuteras och beslutas inom Europeiska unionen går i mer restriktiv
              riktning. Vi anser att det är en utveckling Sverige måste motsätta
              sig. Det får inte vara Italien, Grekland, Malta och Cypern som
              sätter den politiska dagordningen i EU när det gäller asyl- och
              flyktingpolitiken, men det är i dag deras förslag som vinner gehör.
            </seg>
            <seg n="8b86c02b">
              Jag vill här lyfta frågan om vikten av att utveckla och förbättra
              Dublinförordningen i syfte att skydda familjers sammanhållning,
              garantera rättssäkerheten och värna de mänskliga rättigheterna.
              Det är ett direktiv som ser rätt bra ut i dag men som, om länder
              som Grekland, Malta och Italien och andra får besluta, säkerligen
              kommer att försämras. Sverige måste verkligen motsätta sig en
              försämring.
            </seg>
            <seg n="4d28add9">
              Herr talman! Det har skett en förskjutning av asyl- och flyktingpolitiken
              i Sverige under dessa snart fyra år, en utveckling som vi socialdemokrater
              är oroade över. Den går mot en mer restriktiv hållning där alltmer
              ansvar läggs på individen. Vi är överens med Vänsterpartiet och
              Miljöpartiet om att det behövs förändringar för att EU:s och Sveriges
              asyl- och flyktingpolitik ska vila på värderingar om alla människors
              lika värde, att människor som kommer hit ska få ett bra bemötande,
              en rättssäker prövning och ett mottagande där alla är med och
              tar ansvar. Vi har ett bra samarbete, och vi har i detta betänkande
              en rad gemensamma reservationer om hur vi vill förbättra asyl-
              och flyktingpolitiken om vi vinner valet den 19 september.
            </seg>
            <seg n="e6c5b638">
              Vi socialdemokrater har tillsammans med Vänsterpartiet och Miljöpartiet
              lyft frågan rörande de tolkningar som gjorts av migrationsdomstolarna
              och Migrationsöverdomstolen när det gäller några av de begrepp
              som utgör en viktig grund för att människor ska få skydd i vårt
              land. Begreppet väpnad konflikt tolkas i dag annorlunda, det vill
              säga mer restriktivt, än den praxis som tidigare varit, och det
              blir svårare för människor som flyr undan krig och konflikter
              i hemlandet att få stanna. Vi anser att det är nödvändigt att
              regeringen tar initiativ till en översyn för att bredda detta
              begrepp så att det överensstämmer med de intentioner som vi lagstiftare
              hade när den nya instans- och processordningen infördes. Vår kritik
              ligger i linje med den internationellt accepterade folkrättsliga
              innebörden av begreppet. Det är beklagligt att regeringen inte
              tagit någon som helst hänsyn till den kritik som bland annat framförts
              av Internationella Rödakorskommittén, vars uppdrag är just att
              tolka och informera om den internationella humanitära rätten.
            </seg>
            <seg n="ee52c587">
              Inför riksdagsbehandlingen av den nya utlänningslagen fanns en
              diskussion vad gäller borttagandet av begreppet humanitära skäl
              och införandet av det mer juridiska begreppet synnerligen ömmande
              omständigheter. I utredningen Den nya migrationsprocessen påtalas
              att här kan det finnas en skillnad mellan lagstiftning och förarbeten
              vad gäller begreppet synnerligen ömmande omständigheter. Det är
              av största vikt att här bredda begreppet för att de som exempelvis
              lider av svåra sjukdomar ska få möjlighet att stanna. Vi välkomnar
              den kartläggning som regeringen nu har aviserat men hade önskat
              att migrationsministern inte bara tillsätter utredningar utan
              också tar initiativ till förändringar och förbättringar.
            </seg>
            <seg n="dcb4fcc0">
              Herr talman! Barn väljer inte sina föräldrar eller den situation
              de befinner sig i. Barnets bästa ska vara vägledande vid beslut
              som rör barn. Sverige är ett av många länder som skrivit under
              barnkonventionen, och det förpliktar.
            </seg>
            <seg n="e1614da8">
              Barnkonventionen är historiskt unik och slår fast att varje enskilt
              barn har vissa bestämda rättigheter som ingen stat, ingen regering,
              inget politiskt parti har rätt att sätta sig över. Den utsatthet
              som asylsökande barn befinner sig i kräver att deras behov särskilt
              uppmärksammas i asylprocessen. Vi måste bli bättre på att se till
              att de barn som far illa, ibland i dubbel bemärkelse, får den
              hjälp och det stöd som gör att de får möjlighet att just få vara
              barn. Det gäller barn till asylsökande föräldrar som upplevt traumatiska
              händelser i hemlandet, som mår väldigt dåligt och som inte orkar
              ta hand om sina barn. Det gäller också barn till kvinnor som har
              gift sig med svenska män där mamman blir hårt förnedrad och förtryckt
              och där ibland barnen blir utsatta för övergrepp.
            </seg>
            <seg n="dca98bd8">
              Rim Al Amin bor i Hallsberg, är två och ett halvt år och väger
              fem kilo. Hon är allvarligt sjuk men ska utvisas tillsammans med
              sin mamma och sina syskon till Libanon. Hon får välling genom
              en slang i väldigt små doser, men trots den lilla mängden har
              hon svårt att behålla näringen. Läget är mycket kritiskt. Barnens
              rätt måste få en starkare ställning i utlänningslagen med utgångspunkt
              från barnkonventionen. Rim Al Amin borde inte skickas hem till
              Libanon.
            </seg>
            <seg n="325df9c7">
              Herr talman! En annan utsatt grupp är kvinnor som kan utsättas
              för hemska kränkningar i sitt hemland, ibland just för att de
              är kvinnor. Polis eller militär som använder gruppvåldtäkter,
              ibland inför barn och man, för att visa sin makt ger förtrycket
              ett vedervärdigt ansikte.
            </seg>
            <seg n="a0e28c94">
              Systematiska våldtäkter blir alltmer vanliga i konflikter, med
              vittnesmål bland annat från Kongo Kinshasa och Burma. För dessa
              kvinnor som kommer till Sverige och söker asyl är det svårt att
              berätta om sina traumatiska upplevelser. De skäms och vågar kanske
              inte berätta inför en manlig handläggare eller inför tolken som
              är landsman vad som har hänt.
            </seg>
            <seg n="bf9d8517">
              Kvinnor och män kan ha olika motiv till att lämna sina hemländer,
              och kvinnor ska ha rätt till en egen prövning av skälen för uppehållstillstånd.
              Men det behövs kunskap och utbildning för att det ska bli så också
              i verkligheten. Det finns risker med de asylärenden som avgörs
              efter väldigt kort tid och där kvinnan inte fått möjlighet att
              ta steget och våga berätta om det hon varit med om. Kvinnor som
              utsatts för våldtäkt eller annan förnedrande handling har ofta
              svårt att framlägga sina skäl, och ofta kommer de fram väldigt
              sent i processen.
            </seg>
            <seg n="88e72c97">
              Den socialdemokratiska regeringen beslutade under förra mandatperioden
              om en utvidgning av flyktingbegreppet till att omfatta även förföljelse
              på grund av kön. Det är nu viktigt att det efterlevs också i verkligheten.
              Det handlar om sådana praktiska detaljer som att den sökande erbjuds
              att välja ett kvinnligt offentligt biträde, får berätta utan att
              maken är närvarande eller får möjlighet att ha en kvinnlig tolk.
              Enstaka missar beträffande sådana saker kan få förödande konsekvenser.
              Därför anser vi att det behöver genomföras en snar utvärdering
              av tillämpningen av den nya lagbestämmelsen om förföljelse på
              grund av kön så att kvinnors asylskäl tas på allvar.
            </seg>
            <seg n="a53bd27a">
              Samma sak gäller flyktingstatus vid förföljelse på grund av sexuell
              läggning. Homosexuella utsätts i vissa länder för förföljelse,
              kränkning och tortyr bara för att de råkar älska någon av samma
              kön. Även här är det svårt att berätta om de problem och de traumatiska
              upplevelser man varit med om, och ofta kommer det också fram sent
              i processen. Även här vill vi ha en översyn så att lagstiftningen
              stämmer överens med tillämpningen, så att människor får friheten
              att vara sig själva och älska den man vill och inte skickas tillbaka
              till förföljelse, förnedring och förtryck.
            </seg>
            <seg n="c9b6ab53">
              Herr talman! Avslutningsvis utgår vi socialdemokrater alltid
              från våra grundläggande värderingar när vi formar vår politik.
              Med alla människors lika värde i grunden vill vi förändra samhället
              så att alla ska ha samma möjligheter i livet och friheten att
              själv aktivt välja sina vägar, oavsett hur mycket pengar ens föräldrar
              har, vilket land man kommer ifrån, vilken religion man utövar,
              om man är man eller kvinna eller om man råkar älska någon av samma
              kön. Genom politiken och genom reformer är vi övertygade om att
              vi tillsammans kan skapa ett mer jämställt och jämlikt samhälle
              i Sverige och i världen.
            </seg>
            <seg n="40334261">
              Internationell solidaritet handlar om att våga stå upp mot de
              orättvisor som sker också över nationsgränser och att stå på de
              svagas sida. I stället är det i dag marknaden som bestämmer. Det
              leder till att de starkaste, de som har mest pengar, profiterar
              på andra.
            </seg>
            <seg n="8968354a">
              Vi ser hur migranter blir hänsynslöst utnyttjade av skrupelfria
              arbetsgivare som bara har företagets vinst för ögonen. Vi ser
              hur kvinnor och barn säljs som varor på en tyvärr alltmer växande
              sexmarknad. Vi ser hur västvärlden profiterar på fattiga länder,
              exempelvis genom att fiska på deras vatten. Vi ser hur västvärlden
              bygger högre murar runt sina nationsgränser för att hindra människor
              från att ta sig hit och söka asyl, en mänsklig rättighet som de
              har.
            </seg>
            <seg n="c09f9278">
              Jag tror att en rättvis värld är möjlig. Jag tror att alla vinner
              på minskade klyftor. Men då behövs en annan politik och en rödgrön
              regering efter valet den 19 september.
            </seg>
          </u>
          <note type="speaker" n="62e53925">
            Anf. 2 KALLE LARSSON (v):
          </note>
          <u who="kalle_larsson_af99a5" xml:id="i-79829ac4977665de-0" n="d3a315c8">
            <seg n="ff003fa0">
              Herr talman! Det knackade på en dörr i en av Helsingforss förorter
              i måndags kväll. Utanför dörren stod ett par poliser som letade
              efter gömda papperslösa flyktingar. När jag reste mig ur soffan,
              för det var på min dörr det knackade, visste jag inte vem som
              stod utanför. Jag visste inte att jag just den kvällen skulle
              få besök av poliser som letade efter papperslösa och gömda flyktingar.
              Poliserna agerade korrekt och mycket trevligt. Men frågan väcktes
              ändå i mitt huvud: Varför satsar vi resurser på att jaga människor
              vilkas enda egentliga brott är att de inte kan återvända till
              sina hemländer?
            </seg>
            <seg n="da3292d2">
              Jag ska inte av hänsyn till de personer som berörs gå närmare
              in på detaljerna kring detta, men det väckte också en annan fråga
              hos mig: Vem är det som knackar på dörrarna i andra länder? Vem
              är det som knackar på dörrarna i Iran? Regimen knackar på dörrarna
              hos oppositionella, studenter, fackföreningsledare, intellektuella,
              kvinnoaktivister. De som har modet att stå upp mot regimens förtryck
              och för sina politiska åsikter, som talar fast man vill att de
              ska vara tysta och kräver politisk förändring, får besök, riskerar
              fängslande, förnedring och tortyr.
            </seg>
            <seg n="347a1525">
              Vem knackar på dörren i ett land som Colombia? Kanske är det
              paramilitära grupper tätt knutna till regimen som letar efter
              fackföreningsaktivister som vågat stå upp för de fackliga och
              de mänskliga rättigheterna, för den politiska, ekonomiska och
              sociala dimensionen av demokrati. Och vem är det som knackar på
              dörrarna i Afghanistan? Kanske är det där USA:s ockupationstrupper
              som knackar på dörren för att leta efter påstådda motståndsmän.
              Kanske är det en lokal krigsherres hejdukar som knackar på dörren
              för att leta efter människor som helt enkelt misshagar just denne
              krigsherre.
            </seg>
            <seg n="e6b8466e">
              Ja, det är många människor som lever i otrygga och ovissa situationer.
              Därför har vi i bred internationell förståelse och gemenskap tagit
              fram FN:s deklaration om de mänskliga rättigheterna. Och artikel
              14 beskriver hur man borde bemöta den som flyr undan förföljelse
              och förtryck. Där står: Envar har rätt att i andra länder söka
              och åtnjuta fristad från förföljelse.
            </seg>
            <seg n="e350596a">
              Det är så det borde vara. Det är så vi har sagt att det ska vara.
              Vi har skrivit under en förpliktelse om att se till att det är
              så det ska bli. Ändå möter människor på flykt från Iran, från
              Afghanistan, från Colombia och från många andra länder i världen
              en helt annan verklighet när de söker skydd, när de söker sig
              till EU eller Sverige för att få denna fristad från förföljelse.
            </seg>
            <seg n="341f2f5f">
              Till att börja med möter de svårigheten att få söka asyl, svårigheten
              att över huvud taget ta sig in på EU:s territorium, därför att
              man nu bygger upp en gemensam gränsövervakningsbyrå som kallas
              Frontex vars huvudsakliga syfte är att hålla människor utanför
              EU. EU-kommissionärens tjänstemän har öppet sagt att den som inte
              befinner sig på EU:s territorium har inte rätt att söka asyl.
              Just därför innebär Frontex en kortslutning av asylrätten. När
              man hindrar människor från att ta sig till EU och över huvud taget
              få rätten att söka asyl river man hela den överenskommelse som
              så många länder har undertecknat om rätten till fristad från förföljelse.
            </seg>
            <seg n="2d4bda8c">
              Ett annat exempel är det transportörsansvar som land efter land
              har tagit på sig som sitt. Det handlar om att människor i praktiken
              inte ens får en biljett till ett annat land, därför att flygbolaget
              eller rederiet är oroligt för att man ska behöva betala återresan
              och i vissa fall till och med böter om en person inte befinns
              ha de handlingar som krävs i enlighet med de ganska strikta krav
              som ställs i EU:s medlemsstater.
            </seg>
            <seg n="6fad1d94">
              Vi måste väl ändå säga något om Dublinförordningen som är det
              tredje exemplet på hur EU just nu bygger murarna runt sina egna
              stater högre.
            </seg>
            <seg n="50726d64">
              Principen om första asylland innebär i dag i praktiken att Sverige
              och andra länder avvisar människor tillbaka till länder där det
              inte finns tillräckliga mottagningsförhållanden. Man hänvisar
              dem till att bo i hangarer i läger utan rimliga sanitära villkor
              och utan den rättssäkerhet som alla som söker asyl har rätt att
              kräva.
            </seg>
            <seg n="b9dc0432">
              Principen om första asylland har blivit något helt annat, nämligen
              principen om att vi ska försöka undvika att pröva människor för
              asyl om vi kan. Den principen måste förändras.
            </seg>
            <seg n="90882070">
              Herr talman! Även Sveriges flyktingpolitik behöver i grunden
              förändras. Vi hörde tidigare talare beskriva hur absurd situationen
              är i dag när det gäller väpnad konflikt. Samtliga partier i denna
              kammare var överens om en tolkning av gällande utlänningslag på
              den här punkten och andra.
            </seg>
            <seg n="02c5238f">
              Men när det gäller väpnad konflikt har den misstolkats och förvridits
              av verkställande myndigheter till att bli något helt annat än
              vad lagstiftaren hade som intention. Då vore det märkligt om vi
              inte tog vårt lagstiftande ansvar att förändra så att lagen åtminstone
              motsvarar det vi avsåg från början.
            </seg>
            <seg n="faefa616">
              Då skulle människor inte avvisas till krigets Irak på det sätt
              som i dag sker. Då skulle människor inte kunna sändas tillbaka
              till delar av Somalia och Afghanistan så som i dag sker.
            </seg>
            <seg n="cc138b37">
              Herr talman! Vi kan också se hur tolkningen av det som kallas
              synnerligen ömmande omständigheter ett mycket litet nålsöga i
              dag är mycket hård och restriktiv. Jag tror att vi i denna kammare
              har en majoritet för att säga att detta inte är hållbart. Än så
              länge försöker Moderaterna göra vad de kan för att hålla emot
              en förändring, men jag tror att vi om inte alltför lång tid kommer
              att få se en förändring av den hårda praxis som denna lagstiftning
              har inneburit.
            </seg>
            <seg n="ac67e1ff">
              Jag tror inte att en enda person i denna kammare, samtliga inräknade,
              tycker att det är rimligt att apatiska barn utvisas. Jag vill
              inte tro det. Jag vägrar tro det.
            </seg>
            <seg n="e9ee9ea3">
              Låt mig också säga något om kvinnors särskilda asylskäl. Vi vet
              att kvinnors politiska aktivitet av naturliga skäl kan se annorlunda
              ut än mäns. Eftersom den praxis som utgår från utlänningslagstiftningen,
              både i Sverige och internationellt, bygger på mannen som politisk
              varelse och norm ser man inte de särskilda asylskäl kvinnor ofta
              kan ha.
            </seg>
            <seg n="a490119c">
              Det är bra med utbildning och diskussioner om förbättringar,
              men vi måste också se till att vi får en praxis som motsvarar
              den lag där vi också på denna punkt lyckades nå full samstämmighet
              i kammaren.
            </seg>
            <seg n="065136ef">
              Detsamma gäller i någon utsträckning också hbt-flyktingar. Det
              är inte rimligt att människor, vilket fortfarande sker, avvisas
              till andra länder med hänvisningen: Jo, det går bra att leva i
              det land du kommer från om du inte öppet visar din kärlek. Det
              är i sig en kränkning av de mänskliga rättigheterna och rätten
              att få visa sin kärlek till sin partner, till sin nästa.
            </seg>
            <seg n="18dc0dfe">
              Herr talman! Den här flyktingpolitiken gör att människor tvingas
              leva som gömda och papperslösa inte för att det är ett liv som
              är trevligt i största allmänhet utan för att man inte har något
              alternativ när det som erbjuds är att återvända till ett land
              där man riskerar förföljelse, förtryck och kanske också tortyr.
            </seg>
            <seg n="41540f14">
              Därför lever tusentals papperslösa mitt ibland oss i dag. En
              del av vår välfärd bygger på deras arbete. Som papperslös lever
              man utanför de sociala trygghetssystem som vi andra tar för självklara.
              Det är inte i längden ett hållbart samhälle när man bygger parallella
              samhällen för dem som har rättigheter och dem som inte har det.
            </seg>
            <seg n="ad96b873">
              Vi måste se till att de grundläggande mänskliga rättigheterna
              omfattar alla. Det gäller rätten för papperslösa barn att gå i
              skola. Det räcker inte med en utredning. Det gäller rätten till
              vård på lika villkor och till bästa möjliga hälsa för alla. Det
              gäller rättigheter på arbetsmarknaden som vi från oppositionen
              gemensamt kräver. Ytterst gäller det också möjligheten att få
              prövas för att få stanna i Sverige på riktigt.
            </seg>
            <seg n="3b8d41ae">
              Herr talman! Vi står inför en valrörelse. Den är vi nog många
              som ser fram emot, säkert av lite olika skäl. Jag ser framför
              mig en valrörelse som kanske kommer att se annorlunda ut än den
              gjorde förra gången. Då hade vi en allians, ohelig om man så vill,
              mellan fem partier, Vänsterpartiet, Miljöpartiet, Centern, Kristdemokraterna
              och Folkpartiet, som krävde en förändrad politik. Mot det stod
              de historiskt, och möjligen också med historiska ambitioner, största
              partierna som varit regeringspartier i olika skeden av Sveriges
              utveckling.
            </seg>
            <seg n="81045c89">
              Denna allians är nu i allt väsentligt bruten, och jag vill vara
              tydlig med att vi är besvikna på Kristdemokraterna, Centerpartiet
              och Folkpartiet. Vi ser hur de under denna mandatperiod lagt sig
              alltför platt för den moderata flyktingpolitiken. Man skulle kunna
              gå så långt som att gratulera Tobias Billström till ett väl utfört
              hantverk i att få med sig de mindre borgerliga partierna om det
              inte vore för att vi vet att det har varit ganska tuffa interna
              diskussioner i regeringen. Många företrädare för de mindre partierna
              har trots allt försökt förändra politiken i rätt riktning, även
              om de inte har nått så långt som de själva eller vi hade förväntat.
            </seg>
            <seg n="6359931a">
              Jag kommer därför, herr talman, att ställa ärligt menade och
              uppriktiga frågor som Centerpartiet, Kristdemokraterna och Folkpartiet
              kanske kan svara på. Tycker ni att svensk asylpolitik, flyktingpolitik,
              ser bra ut som den är i dag? Om inte, hur skulle ni vilja att
              den förändrades? Vill ni gå i en mer restriktiv riktning eller
              vill ni ge rätten till asyl en större tyngd så att fler människor
              får sin rätt till fristad från förföljelse uppfylld?
            </seg>
            <seg n="5e9b3145">
              Det går bra att svara i inläggen, så slipper vi kanske replikskiften.
              Men annars kan ni lugnt räkna med sådana.
            </seg>
            <seg n="d675288f">
              Herr talman! Jag ser fram emot att formulera en gemensam rödgrön
              flykting- och asylpolitik. Den kommer inte att bli precis som
              Vänsterpartiets politik; det vore väl lite väl mycket begärt.
              Även om vi och Miljöpartiet är överens om mycket är det lite väl
              mycket begärt att våra två partier ska få precis som vi vill i
              varje enskild fråga. Det är inte ens av demokratiska skäl helt
              rimligt.
            </seg>
            <seg n="4dc5e1d8">
              Ser man till dagens betänkande såväl som till det betänkande
              som kammaren hade att ta ställning till vid ungefär samma tid
              förra året kan man se en rad olika gemensamma förslag från Vänsterpartiet,
              Socialdemokraterna och Miljöpartiet. Det är en del av grunden
              för en gemensam politik. Jag vill dock gärna peka på en sak till
              som jag tror behöver vara utgångspunkten.
            </seg>
            <seg n="64eaeac6">
              Den 17 oktober förra året sade Mona Sahlin följande i Ekots lördagsintervju:
              Jag kan känna en stor skam över hur delar av den egna rörelsen
              kom att resonera. Det är ett kapitel av svensk flykting- och integrationspolitik
              som jag inte är stolt över och som jag också har anledning att
              dra slutsatser av och aldrig hamna i igen. Menar man att barns
              bästa alltid måste komma först kan man inte hantera frågan som
              det kom att bli under de åren.
            </seg>
            <seg n="e2d2c8b0">
              På frågan vad det var hon kände skam över svarade hon bland annat:
              Att det fanns resonemang om att det var för att undvika främlingsfientliga
              krafter som det var så viktigt att vara hård och fast. Det känner
              jag en skam över.
            </seg>
            <seg n="bfd7572e">
              Denna insikt är på åtminstone två sätt helt avgörande. Den ger
              möjlighet för Socialdemokraterna att ompröva och förnya sin asyl-
              och flyktingpolitik. Den slår också fast att man inte bekämpar
              främlingsfientlighet genom att gå den till mötes. Det är en helt
              avgörande insikt.
            </seg>
            <seg n="ac73df4d">
              I ärlighetens namn, herr talman, vet vi ännu inte vad resultatet
              blir när vi nu går mot en valrörelse. Något parti kanske åker
              ut. Något parti kanske kommer in. Men i de här frågorna kommer
              sådana saker inte att avgöra vilken riktning politiken tar. Vi
              ser att i vår omvärld har politiken tagit en helt annan riktning
              än vad många av oss skulle önska en riktning mot mer restriktivitet,
              hårdare tag och misstänkliggörande av asylsökande. Oavsett om
              det är regeringar som står till höger eller vänster har detta
              de facto skett.
            </seg>
            <seg n="18e51cf5">
              Jag vill bara påminna om att den stora tragedin inte är de främlingsfientliga
              partiernas brutalitet utan de etablerade partiernas medlöperi.
              Det är på oss här inne det hänger om Sverige ska få en mer restriktiv
              eller mindre restriktiv politik. Ingen annan utanför denna kammare
              ska kunna ha rätt att sätta dagordningen för vad vi tycker är
              riktiga och rimliga politiska prioriteringar. Man kan inte skylla
              på en utmaning från någon annan och på allmänna opinionsströmningar
              i största allmänhet illa bekräftade vetenskapligt för att förändra
              den politik som vi traditionellt har försökt bedriva.
            </seg>
            <seg n="b056ee9b">
              Herr talman! Avslutningsvis kommer jag inte att yrka på något.
              Ni behöver inte vara oroliga för att jag missar det den här gången.
              Det har yrkats och kommer att yrkas på ett antal gemensamma reservationer.
              Jag instämmer förstås i samtliga som vi har inlämnat.
            </seg>
            <seg n="e5e146f1">
              Jag vill ändå avsluta med att säga att Sverige i världens ögon
              bär ett ansvar. Vi har ett rykte om oss måhända inte alltid väl
              underbyggt men trots det ett rykte att kunna vara ett land där
              man får fristad från förföljelse. Med det ryktet följer ett ansvar.
              Vi från Vänsterpartiet vet var vi står. Vi vill att Sverige ska
              vara ett föredöme när människor som behöver skydd undan förföljelse
              knackar på vår dörr. Vi vill försvara rätten till asyl, och vi
              vill riva murarna runt Fästning Europa. Den fråga ni övriga har
              att besvara i dag är: Är ni med oss eller är ni emot?
            </seg>
          </u>
          <note type="speaker" n="b0a7ba01">
            Anf. 3 MAGDALENA STREIJFFERT (s) replik:
          </note>
          <u who="magdalena_streijffert_70b77d" xml:id="i-4961f20ba4a0180a-1" n="9e60d5e0">
            <seg n="4cba530b">
              Herr talman! Jag vill börja med att säga att jag instämmer i
              Kalle Larssons anförande, så ni behöver inte se så glada ut från
              borgerligt håll. Jag missade att yrka på några reservationer,
              vilket Kalle Larsson faktiskt också missade att göra. Han kanske
              väntar till detta replikskifte.
            </seg>
            <seg n="78c5e4c5">
              Vi ställer oss bakom alla våra reservationer, men för tids vinnande
              yrkar jag bifall bara till reservationerna 5 och 11.
            </seg>
          </u>
          <note type="speaker" n="a65bd587">
            Anf. 4 KALLE LARSSON (v) replik:
          </note>
          <u who="kalle_larsson_af99a5" xml:id="i-79829ac4977665de-1" n="d3a315c8">
            <seg n="4f6367f2">
              Herr talman! Jag kan bara kort notera de yrkanden som nu är inlämnade.
              Jag kan också för trevlighetens skull och för att göra den borgerliga
              sidan lite mindre glad i allt väsentligt instämma i det som Magdalena
              Streijffert tidigare anförde.
            </seg>
          </u>
          <note type="speaker" n="4ac8cdad">
            Anf. 5 BODIL CEBALLOS (mp):
          </note>
          <u who="bodil_ceballos_024a44" xml:id="i-7eab6d9e55c66e2f-0" n="5ab6a687">
            <seg n="69f9e6ce">
              Herr talman! Jag börjar med att instämma i allt som Magdalena
              och Kalle tidigare har sagt här. Som ni märker har vi samordnat
              debatten lite grann denna gång. Vi har många gemensamma reservationer
              och tankar och ett alltmer nära samarbete. Jag känner mig trygg
              i det samarbetet även jag, som inte har varit det hela tiden.
              Men just nu känner jag mig väldigt trygg i det samarbete vi har.
            </seg>
            <seg n="e4e4633c">
              Herr talman! Det skrivs många motioner om migration varje år.
              Det är ett tecken på att det finns stora skillnader i hur vi ser
              på migrationspolitiken och att vi i stora delar inte är överens
              med regeringens migrationspolitik.
            </seg>
            <seg n="cee9796d">
              Miljöpartiet står bakom 32 reservationer av de 41 som finns i
              betänkandet. Vi fortsätter naturligtvis att stå bakom dem, men
              jag kommer inte att lyfta fram allihop. Jag står bakom det som
              Magdalena sade här tidigare om yrkande på reservation nr 5. Jag
              vill även lyfta fram ett par andra reservationer som jag tycker
              är viktiga för att leda debatten framåt.
            </seg>
            <seg n="156de2d6">
              En del av dessa har jag lyft fram förr, men det har inte skett
              någon förändring. Med en dåres envishet upprepar jag mig därför
              ännu en gång. Det är så det brukar fungera i politiken när man
              sitter i opposition; plötsligt kommer samma förslag från majoriteten
              eller så byts majoriteten, och då kan man få en förändring.
            </seg>
            <seg n="c22bea6a">
              Herr talman! Migration är ingenting som handlar bara om oss.
              Migration är en överlevnadsmekanism för människor i länder som
              är drabbade av krig, konflikter, brott mot de mänskliga rättigheterna,
              hunger, naturkatastrofer och klimatpåverkan.
            </seg>
            <seg n="a0ec9fb1">
              Det är i första hand i deras perspektiv vi måste bedöma migrationen
              och tänka på hur vi själva skulle ha agerat i samma situation.
              Hade vi stannat kvar och låtit oss förtryckas? Hade vi stannat
              kvar och hoppats att just vi inte skulle bli skjutna? Hade vi
              stannat kvar och låtit våra barn svälta? Det hade inte jag gjort.
              Hade ni?
            </seg>
            <seg n="6ce91380">
              I EU och därmed också Sverige utgår vi i stället från perspektivet
              att migration till EU ska vara i vårt egenintresse. Vi ger gräddfiler
              till högutbildade och övervakar gränserna för att stoppa båtflyktingarna.
              Asylrätten respekteras hjälpligt, men få får stanna som flyktingar.
              De som får avslag behandlas som brottslingar. De fängslas och
              tvångsdeporteras i chartrade plan i många fall. Också i de fallen
              borde vi tänka mer på hur vi själva skulle ha agerat i samma situation.
              Det är skillnad på att utvisas till Danmark och att utvisas till
              Afghanistan. Vi skulle därmed också ha agerat olika. Vi kanske
              också skulle ha gömt oss.
            </seg>
            <seg n="820a7a6c">
              Herr talman! I Sverige utgår prövningen inte från migranternas
              perspektiv. Den utgår från Sveriges behov av en reglerad invandring,
              det vill säga en begränsad invandring. Det är svårt för mig att
              få ihop den reglerade invandringen med Sveriges egenintresse av
              att attrahera en yngre befolkning till Sverige med tanke på den
              åldersstruktur vi har här i landet.
            </seg>
            <seg n="ccb0aed2">
              Häromdagen var jag på Länsstyrelsen i Gävleborg och fick en dragning
              av Arbetsförmedlingen om arbetsmarknadsläget i länet inför framtiden.
              Det såg inte så ljust ut inte på grund av brist på jobb framöver
              utan på grund av brist på folk. Likadant ser det ut på många olika
              ställen i landet. Det är egentligen bara storstadsregionerna som
              kan känna sig någorlunda trygga och förvissade om att de kommer
              att kunna rekrytera medarbetare till vård, omsorg och skolor etcetera.
            </seg>
            <seg n="b934ae03">
              Arbetsförmedlingen efterlyste bättre infrastruktur och kommunikationer
              som gör det möjligt för människor att pendla, förutom ökad inflyttning.
              Den inflyttningen kommer med största sannolikhet att bestå mest
              av människor med annat ursprung än svenskt och av pensionärer
              som flyttar hem efter ett långt arbetsliv på någon annan plats
              i landet. Men vi behöver inflyttning av unga och barnfamiljer
              också för att hålla liv i samhällena utanför storstadsområdena.
            </seg>
            <seg n="b398d2e1">
              Herr talman! Inte bara Norrland utan hela Sverige står inför
              ett generationsskifte både i offentlig och privat sektor. Vi måste
              stå rustade att göra det skiftet. I det perspektivet är det därför
              märkligt att vi tvingar människor som har befunnit sig i Sverige
              i många år, som redan talar svenska, som har jobb eller löfte
              om jobb, vänner och familj att åka tillbaka till sina hemländer
              för att söka arbetstillstånd i Sverige där i stället för att göra
              det här på plats.
            </seg>
            <seg n="29570249">
              Många som inte hade några stora problem i hemlandet har sedan
              den nya lagen om arbetskraftsinvandring trädde i kraft redan åkt
              hem eller till något annat land och sökt arbetstillstånd därifrån
              för att sedan komma tillbaka hit. Men det finns en grupp som inte
              har kunnat göra det eftersom de faktiskt fruktar ett återvändande.
              De kan oftast inte heller ge sig av till något tredjeland eftersom
              de svenska myndigheterna beslagtar deras pass till den dag de
              åker hem på myndigheternas bekostnad. Då har passen ofta gått
              ut, och de får problem på grund av det.
            </seg>
            <seg n="c522159d">
              Det handlar i de flesta fall om personer som inte delar våra
              myndigheters uppfattning att de inte har skyddsbehov och som har
              valt att hellre leva gömda med all den psykiska press det innebär
              än att åka till hemlandet i några månader för att sedan komma
              lagligt tillbaka till Sverige. Det finns naturligtvis en anledning
              till att de gör så annars skulle de inte ha gjort det.
            </seg>
            <seg n="cf801d59">
              Men oavsett om de hade kunnat åka hem eller ej är det slöseri
              med både mänskliga och ekonomiska resurser att ta människor från
              deras arbetsplatser under flera månader när de ändå kommer att
              få ett arbetstillstånd när de söker från hemlandet. Det är kortsiktigt
              tänkt och helt utan helhetsperspektiv med tanke på de stora behov
              av arbetskraft vi snart kommer att ha här i landet. Om vi hade
              varit lite smartare hade vi passat på att utbilda dem som nu befinner
              sig här inom yrken som vi vet kommer att vara bristyrken inom
              bara några år i stället för att utsätta människor för den psykiska
              tortyr det innebär att gå och vänta på verkställigheten.
            </seg>
            <seg n="b98302ec">
              Det borde inte vara svårt att hitta en lösning. Jag hoppas att
              regeringen tänker med sunt förnuft i stället för med stelbenta
              principer i den här frågan framöver. Jag yrkar därför bifall till
              reservation 21.
            </seg>
            <seg n="9a8b45e6">
              Herr talman! Vi har i huvudsak ett bra mottagande av asylsökande
              här i landet. Åtminstone är det bra fram till dess att ett avvisningsbeslut
              kommer. Då kommer en period som är oerhört påfrestande för de
              drabbade. I förarbetena till den nya utlänningslagen framgår det
              att något beslut om avvisning eller utvisning inte bör fattas
              då det redan inför beslutet om uppehållstillstånd står klart att
              ett avlägsnandebeslut inte går att verkställa. Men så sker inte
              i praktiken. Är det så att det inte går att utvisa en person till
              ett land bör den personen naturligtvis få uppehållstillstånd.
              Det ligger inte i vårt egenintresse att hålla den personen utanför
              arbetsmarknaden, ibland i flera år, i väntan på verkställighet.
              Hur är det med jobblinjen i det fallet?
            </seg>
            <seg n="ca5422e5">
              Riktigt illa blir det när verkställigheten ska ske och ärendet
              överlämnas till polisen. Alla är inte lika respektfulla som de
              som knackade på Kalles dörr häromdagen. Enligt regelboken ska
              utvisningar ske på ett värdigt och respektfullt sätt, men när
              ärendet väl är hos polisen verkar helt andra regler gälla. Då
              behandlas de asylsökande många gånger som brottslingar, och det
              kvittar i det läget hur mycket Migrationsverket anstränger sig
              för att få ett bättre rykte, när polisen sedan beter sig som Rambo
              då de hämtar asylsökande i deras bostäder, utanför skolor, på
              vårdcentraler etcetera. De allra flesta klagomål som jag hör från
              asylsökande om tjänstemän före eller efter avvisningen handlar
              om polisens bemötande. Det händer att de asylsökande inte får
              packa med sig sina ägodelar före avfärd. Väldigt ofta har de inte
              en chans att säga adjö till vänner och bekanta. Jag har hört mycket
              annat om hur det går till när man sitter i förvar och häkten runt
              om i landet.
            </seg>
            <seg n="f464069d">
              Häromdagen gick en kvinna till polisen för att berätta att hon
              skulle åka hem och söka uppehållstillstånd på grund av anknytning.
              Det är så det ska gå till. I stället blev hon direkt gripen och
              skickad till förvaret. Man kan fråga sig av vilken anledning.
              Hon skulle ju bete sig enligt konstens alla regler, det vill säga
              åka hem och söka därifrån. Förvaret är till för dem som förväntas
              avvika och gömma sig i Sverige. Det tänkte inte hon göra.
            </seg>
            <seg n="809adfc9">
              Problemet är att när Migrationsverket en gång överlämnat verkställigheten
              av ett utvisningsbeslut till polismyndigheten kan inte polisen
              återlämna det till Migrationsverket, även om en förändrad situation
              skulle göra det sakligt motiverat. Det är ett alldeles för stelbent
              hanterande av situationen. Vi borde också där kunna hitta en mycket
              enklare och bättre lösning.
            </seg>
            <seg n="9447bd0d">
              Herr talman! I dag har Sverige ingen skyldighet att följa upp
              vad som händer en person som avvisats eller utvisats till sitt
              hemland. Det händer allt som oftast att de som inte anses ha skyddsskäl
              i Sverige tvångsavvisas och att de sedan flyr direkt vidare vid
              ankomsten till hemlandet eller råkar väldigt illa ut. Vi har via
              Sveriges Radio kunnat följa bland annat irakier som flytt direkt
              vidare från Irak. Vi har också via medierna kunnat läsa om en
              kvinna som skickades tillbaka till Irak från Gävle och vars man
              kallsinnigt avrättades på öppen gata kort efter hemkomsten. När
              hon skickades tillbaka var han ju tvungen att komma fram, han
              också.
            </seg>
            <seg n="b9a4b3f3">
              Själv har jag haft kontinuerlig kontakt med några burundier som
              utvisades under mycket anmärkningsvärda former i oktober förra
              året. Jag har berättat om deras vedermödor för migrationsministern
              tidigare här, och kan berätta att de fortfarande befinner sig
              i Uganda. En av mina partikolleger från Gävle besökte dem där
              förra veckan.
            </seg>
            <seg n="3deda3bd">
              Miljöpartiet har vid ett flertal tillfällen föreslagit att Sverige
              ska ha en uppföljningsskyldighet vid utvisningarna. Migrationsministern
              har talat om möjligheten att ha ett närmare samarbete med till
              exempel Röda Korset. Men var fanns Röda Korset när burundierna
              höll på att bli nedskjutna vid ankomsten till Bujumbura? Inte
              heller UNHCR eller Amnesty var informerade. Vid nästa Burundiflyktingcharter
              blev UNHCR kontaktade, men inte av myndigheterna, utan av frivilligorganisationer.
              Ska det verkligen behöva vara så?
            </seg>
            <seg n="72f9ac66">
              Vi har föreslagit att svenska myndigheter ska ha ett uppföljningsansvar.
              Migrationsministern har pratat om Röda Korset. Men oavsett vad
              det blir är det dags att gå från ord till handling. Tvångsavvisningar
              är aldrig något bra alternativ som jag ser det, men när de ändå
              sker ska de ske på ett respektfullt och värdigt sätt, som vi talat
              om också tidigare här i kammaren. Ett minimum är att det finns
              ett anständigt bemötande vid ankomsten, en garanti för att man
              klarar sig genom poliskontrollen utan att bli gripen. Där kan
              en svensk beskickning på plats eller en frivilligorganisation
              göra skillnad. Jag yrkar därför bifall också till reservation
              38.
            </seg>
            <seg n="0826d37a">
              Herr talman! En annan tokighet i svensk rätt och EU-rätt är visumreglerna.
              Om man råkar komma från ett land som många lämnat för att söka
              asyl i till exempel Sverige är man per automatik en misstänkt
              avhoppare. Har man någon gång sökt uppehållstillstånd här i landet
              tidigare men inte fått det är det samma sak. Det drabbar till
              exempel turkiska familjer där vissa fått stanna för många år sedan
              men anhöriga fått avslag. Nu får de inte ens komma hit på besök
              för att träffa sina barn. Då talar vi om ett kandidatland till
              EU. Vi förvägrar människor att komma hit på besöksvisum för att
              de en gång för länge sedan sökt uppehållstillstånd.
            </seg>
            <seg n="d6cf4e19">
              För iranier är det ännu värre. De får inte komma hit, eftersom
              Iran inte frivilligt tar emot dem vi utvisar. Då drar vi alla
              iranier över en kam, oavsett hur starka kopplingar de har till
              hemlandet. Vi menar att det är orimligt att straffa människor
              på grund av att landsmän sökt asyl eller uppehållstillstånd här
              i landet. Det ger dessutom Sverige dåligt rykte internationellt
              när internationella gäster hindras från att delta i vetenskapliga
              eller andra sammankomster som arrangeras i Sverige.
            </seg>
            <seg n="cd6920d6">
              Personer som söker visum måste många gånger färdas lång väg till
              ambassaden och sedan tillbaka. Ibland ligger den inte ens i det
              egna landet, så kostnaderna kan bli väldigt höga. Därtill kommer
              kostnaden för ansökan. Om det blir avslag på ansökan får man inte
              tillbaka pengarna, och beslutet går inte att överklaga.
            </seg>
            <seg n="c472160b">
              I vissa fall har det hänt att människor har ansökt om visum på
              en ambassad i det land de bor i, trots att de är medborgare i
              ett annat. Då har de fått avslag och hänvisas till att ansöka
              i det land de är medborgare i. Där har ansökan avslagits på den
              grunden att det första landet har avslagit ansökan. Inte heller
              de viseringsansökningarna har gått att överklaga.
            </seg>
            <seg n="dd4f922d">
              I de fall praxis är att alla som kommer från ett visst land får
              avslag är det snudd på bedrägeri att lura människor att betala
              för en ansökan som man från början vet kommer att avslås. Det
              är inte en acceptabel ordning att vissa nationaliteter in absurdum
              ska bevisa att de inte tänker stanna i Sverige när de vill besöka
              en släkting eller en vän. Det här är också någonting som borde
              vara lätt att åtgärda i den svenska lagstiftningen.
            </seg>
            <seg n="fb7f04dc">
              Herr talman! Förutom vanliga besöksvisum anser vi att svenska
              beskickningar i utlandet också bör kunna utfärda visum för skyddsbehövande.
              Det enda sätt vi har att effektivt motverka människosmugglarnas
              mycket lukrativa och dödliga marknad är att öppna lagliga vägar
              till Europa för både asylsökande och arbetskraftsinvandrade. Vi
              vill att regeringen utreder detta vidare och inför någon form
              av asylvisum. Jag yrkar därför bifall också till reservation 41.
            </seg>
            <seg n="75c84dfc">
              (Applåder)
            </seg>
          </u>
          <note type="speaker" n="54212573">
            Anf. 6 MIKAEL CEDERBRATT (m):
          </note>
          <u who="mikael_cederbratt_ed2948" xml:id="i-2f6a31b979503182-0" n="8cdab04e" next="i-010b096ad5007c9e-0"/>
          <note n="520673f0">
            Herr talman! Jag börjar med att yrka bifall till förslaget i
            utskottets betänkande och avslag på samtliga motioner.
          </note>
          <u who="mikael_cederbratt_ed2948" xml:id="i-010b096ad5007c9e-0" n="8cdab04e" prev="i-2f6a31b979503182-0">
            <seg n="b7d80387">
              Jag vill också konstatera att när människor rör sig över jorden
              och över gränser är det i grunden positivt. Ett utslag av det
              är den utredning som migrationsminister Tobias Billström har tillsatt
              om cirkulär migration. Det är egentligen den stora skillnaden
              mellan alliansregeringen och den föregående regeringen: Vi har
              tillfört migrationsområdet fler möjligheter att lagligen komma
              till Sverige.
            </seg>
            <seg n="617bd85d">
              Det finns en ganska stor majoritet i kammaren för reglerad invandring.
              Åtminstone har det varit så. Det finns också en stor majoritet
              för reglerad invandring ute i samhället, av lite olika skäl. Ett
              skäl är att det naturligtvis finns en rättmätig önskan hos medborgarna
              att veta vad det är för människor som rör sig över gränserna och
              vad det är för människor som finns i landet. Ett annat skäl är
              att det försvårar för och hindrar oseriösa arbetsgivare att utnyttja
              människor, kanske till och med tvinga människor att begå brott,
              och allra värst, utnyttja människor sexuellt.
            </seg>
            <seg n="1125630f">
              Reglerad invandring, som har blivit ett skällsord, står i grunden
              för en form av trygghet och skydd, men också för ett ansvarstagande;
              man prioriterar de människor som behöver skyddet mest. Då är det
              viktigt att utlänningslagen och den reglerade invandringen uppfattas
              som trovärdiga. Det var det grundläggande och bärande skälet till
              att man införde en ny instans- och processordning. Det garanterar
              rättssäkerhet. I en rättssäker process behandlas alla lika. Det
              är likhet inför lagen.
            </seg>
            <seg n="9dc7860d">
              Men i debatten ute går oftast diskussionen om reglerad invandring,
              utlänningslagen, på två diametralt motsatta parallella spår: Å
              ena sidan är den är hård, omänsklig och inhuman. Å andra sidan
              är den slapp och kravlös. Jag tycker att den i grunden är tydlig,
              att den har tydliga kriterier. Den är generös och human.
            </seg>
            <seg n="0b3b7d47">
              Det förs mycket diskussioner. Många, inte minst i denna församling,
              är väldigt initierade när det gäller utlänningslagen. Men i den
              allmänna debatten tror jag att det ibland skulle kunna vara bra
              med lite mer kunskap. Därför ska jag, herr talman, använda en
              del av mina talarminuter till att lite grann gå igenom vad utlänningslagen
              står för.
            </seg>
            <seg n="2ef5cd9a">
              Utlänningslagen har sin grund i Genèvekonventionen från 1951,
              med en komplettering av New York-protokollet som jag tror gjordes
              1967. Lagen talar om vem som är flykting och handlar om förbud
              mot viss avvisning och utvisning. Man ska göra det troligt att
              man har en välgrundad fruktan för förföljelse på grund av ras,
              religion, politisk åsikt och ett antal andra saker. Man ska befinna
              sig utanför sitt land och inte kunna använda sitt hemlands skydd.
            </seg>
            <seg n="b601be5d">
              Förutom detta har vi också andra skyddsskäl, till exempel alternativa
              skyddsskäl om man har en välgrundad anledning att tro att man
              om man återvänder till sitt land kan utsättas för dödsstraff,
              tortyr, kroppsstraff och annan bedrövlig hantering, bestraffning.
              Också civilpersoner som bedöms löpa allvarlig risk att skadas
              av urskillningslöst våld på grund av yttre och inre väpnad konflikt
              kan få möjlighet att stanna här om de saknar hemlandsskydd. Vi
              har även övriga skyddsbehövande. Den tydligaste skillnaden är
              att man på grund av en miljökatastrof är tvungen att fly.
            </seg>
            <seg n="649878d8">
              Vidare har vi ventilen för särskilt ömmande omständigheter. En
              samlad bedömning ska göras av hälsotillstånd, anknytning till
              Sverige och situationen i hemlandet. På den sista punkten ska
              barns skyddsskäl inte behöva ha samma allvar och tyngd.
            </seg>
            <seg n="a3fec910">
              Det andra benet i utlänningslagstiftningen är möjligheten att
              komma till Sverige och arbeta här. Vi har flyttat behovsbedömningen
              från myndigheten till företagaren själv. Företagaren ska naturligtvis
              ställa upp på vettiga krav när det gäller hur man arbetar och
              hur löner ska följa kollektivavtal eller praxis. Från 2008 till
              2009, alltså precis då den nya lagen infördes, fick vi en 35-procentig
              ökning av dem som invandrade för att få arbete.
            </seg>
            <seg n="67425af4">
              Min slutsats är att vår lagstiftning är tydlig, generös och väl
              värd att försvara. Men sedan finns det alltid något som kan göras
              bättre.
            </seg>
            <seg n="ae853826">
              En annan stor sak inom migrations- och asylområdet är det faktum
              att vi närmar oss varandra inom EU. Det har nu hållit på ganska
              länge. Det började framför allt 1999 med Amsterdamfördraget. Under
              de fem följande åren samlades man kring ett antal miniminormer.
              Sedan övertogs Amsterdamfördraget av Haagprogrammet, ett flerårigt
              arbetsprogram om att vi vill ha en gemensam lagstiftning på migrations-
              och asylområdet. Man tillförde också den externa dimensionen:
              att vi ska ha en bättre kontakt och upparbetade saker med ursprungsländer
              och transitländer.
            </seg>
            <seg n="b0a8ddc3">
              Under den här perioden utvärderade kommissionen en hel del av
              tidigare fastställda miniminormer. En del av dem hamnar väl snart
              på riksdagens bord.
            </seg>
            <seg n="b688b6a1">
              År 2008 fastställdes återvändandedirektivet som alla medlemsstater
              ställde sig bakom. Där det tydligt meddelats om utvisning eller
              avvisning har medlemsstaten en skyldighet att se till att den
              verkställs. Sedan vi gått över från EU-avtalet till Lissabonfördraget
              är huvudregeln majoritetsbeslut.
            </seg>
            <seg n="3ae239c9">
              Sedan andra halvåret 2009, då Sverige hade ordförandeskapet och
              då vår migrationsminister Tobias Billström var kapten, rorsman,
              har ett nytt program, Helsingforssprogrammet, utarbetats. En väldigt
              tydlig skillnad är att man där ställer individen i centrum en
              stor skillnad jämfört med Haagprogrammet som arbetades fram i
              skuggan av den 11 september. Där var det väldigt mycket fokus
              på kontroll och på att försvåra för terrorister att komma in i
              Europa. Fokus har nu rejält flyttats. Nu ska mänskliga rättigheter,
              medborgarens rättigheter, skyddas och utvecklas inte minst inom
              asyl- och migrationsområdet.
            </seg>
            <seg n="f132fc03">
              Därför blir jag lite förvånad när jag gång på gång, senast i
              EU-nämnden, hör hur man framför allt från Socialdemokraterna väldigt
              hårt kritiserar Helsingforssprogrammet. Jag hörde inte ett ljud
              om den kritiken när Socialdemokraterna var i regeringsställning
              och faktiskt ställde sig bakom Dublinprogrammet som definitivt
              hade en sådan profil.
            </seg>
            <seg n="0cc9b37b">
              Herr talman! Vi i utskottet har inte bara suttit på läktaren
              och tittat, utan vi har också uttalat oss lite grann under resans
              gång. Vid ett antal tillfällen har vi yttrat oss. När grönboken
              kom på området ställde vi oss positiva till en ökad harmonisering.
              När vi yttrade oss över Lissabonfördraget sade vi att det ska
              utgå från en reglerad invandring. Vi ska tillvarata migrationens
              möjligheter och effekter. Rätten att söka asyl ska vara absolut.
              Det ska vara rättssäkra system och fler möjligheter till legal
              invandring. Det ska finnas en solidaritet mellan medlemsstaterna
              samt en rättvisa för tredjelandsmedborgare.
            </seg>
            <seg n="81ecb042">
              Utskottets bedömning av en harmonisering är att vi därmed kan
              öka kapaciteten för att ge flyktingar skydd. Vi kan stärka rättssäkerheten
              i hela EU. Vi kan förbättra mottagandet i hela EU. Vi kan öka
              kapaciteten för flyktingar som har absolut svårast att komma hit
              kvotflyktingar, människor som har varken pengar, kontakter eller
              möjligheter att ta sig till Sverige.
            </seg>
            <seg n="86ad381e">
              När den nya instans- och processordningen infördes beslutade
              man att efter ett par år utvärdera den. Den utvärderingen kom
              för drygt ett halvår sedan. Där konstateras det att det har blivit
              mer öppet och mer rättssäkert. Man poängterar att det är viktigt
              att tyngdpunkten i processen ligger på första instans, Migrationsverket.
            </seg>
            <seg n="e339edd6">
              Under år 2009 kom till Sverige ungefär 24 000 asylsökande. Det
              var en minskning av dem som kom från Irak och en ökning av dem
              som kom från Somalia. Migrationsverket fattade beslut i 27 000
              ärenden ungefär hälften inom loppet av sex månader, den tid som
              regeringen anger i regleringsbrevet. 34 procent av drygt 1 600
              ensamkommande barn fick beslut inom tre månader inom den av regeringen
              stipulerade tiden. Snittiden för ensamkommande barn var 3,7 månader.
            </seg>
            <seg n="1fa8368c">
              På Migrationsverket gör man mycket för att höja kvaliteten men
              också för att få ned de långa handläggningstiderna. Ett projekt
              gäller kortare väntan. Det har blivit en väldig diskussion om
              det är mindre rättssäkert eller inte. Jag tycker att man ska titta
              på hur det har varit, hur det sett ut, och på varför man ville
              införa detta projekt. En mätning 2008 visade att snittiden för
              att få offentligt biträde var sex månader från det att man ansökt.
              Oftast brukar biträdet få två månader på sig.
            </seg>
            <seg n="4e31c1ab">
              Lite slarvigt kan man säga att för den som i december 2008 kom
              till Sverige och sökte asyl hände ingenting på åtta månader. Självklart
              säger då vän av ordning: Vad kan vi göra för att förbättra här?
            </seg>
            <seg n="e6324788">
              Migrationsverkets idé är att i ett tidigt skede i utredningen
              sätta in högsta kompetensen för att snabbt kunna urskilja dem
              som kan få ett jobb och på så sätt kunna lägga mer kraft och få
              en bättre kvalitet på de ärenden som behöver utredas mer.
            </seg>
            <seg n="2fa10a79">
              Man bedriver också förbättringsarbete för hbt-personer, homo-,
              bi- och transsexuella, för barns och kvinnors särskilda asylskäl
              och också för att mycket tydligt förbättra landinformationen.
            </seg>
            <seg n="f72f58e4">
              Slutligen, herr talman, har vi fått några trevande försök från
              oppositionen att verka enig. Det är väldigt spännande för oss
              i Alliansen att få se hur den enigheten ser ut, och därför tänkte
              jag på ett tidigt stadium ställa några frågor. Annars kan det
              bli en diskussion om att man gör det i sista replikskiftet, och
              då brukar man få kritik välmotiverad sådan från talmannen.
            </seg>
            <seg n="4ff32ff1">
              Nu pratar jag inte om smådetaljer i det här utan om bärande,
              stora områden. Det första är det jag började med. Vi har en utlänningslag.
              Vi har en reglerad invandring där det ska vara skillnad på ja
              och nej. Det är viktigt att det finns en trovärdighet. När vi
              tittar på motionsflödet från framför allt Vänstern och Miljöpartiet
              ser vi att det finns ett antal motioner om amnesti. Då blir min
              fråga till socialdemokratin: Är ni beredda att äventyra trovärdigheten
              i den reglerade invandringen och gå med Vänstern och Miljöpartiet?
              Hur ser er gemensamma politik ut?
            </seg>
            <seg n="5d29c3c8">
              Den andra frågan gäller åtgärder som har gjort det lättare att
              komma till Sverige och arbeta. Vänstern och socialdemokratin tycker
              att detta med myndigheter är toppen. Miljöpartiet agerade mycket
              klokt här i december 2008 och tyckte att behovet ska fastställas
              av företagare. Har ni en gemensam politik på detta område, och
              hur ser den i så fall ut?
            </seg>
            <seg n="1879c2b5">
              Det här är avgörande. Först och främst har människor som drömmer
              om att skapa sig bättre liv nu fått möjlighet att göra det. Vi
              har i Sverige också ett behov av fler händer, och inte bara människor
              som är högutbildade och specialutbildade, som många andra medlemsstater
              vill ha. Vi behöver händer. Säger man nej till detta och återgår
              till det myndighetsbaserade kommer de att få en radikal svårighet
              att komma in. Hur löser ni detta?
            </seg>
            <seg n="0e2bf758">
              Det tredje avgörande området är att vi går mot en harmonisering
              inom EU. Miljöpartiet backar in i det samarbetet, om jag får säga
              så. Socialdemokraterna har i alla fall tidigare gått med ansiktet
              före in. Vänsterpartiet vill att vi ska gå ur EU för dem är det
              optimala antagligen att skrota hela EU.
            </seg>
            <seg n="85ccb635">
              Vi i Alliansen säger så här från svensk horisont: Vi ville gå
              in i EU för att vi tror att det höjer kapaciteten på möjligheterna
              att ta emot flyktingar. Det är ett verktyg för att öka rättssäkerheten
              där vi tycker att den kanske borde bli bättre. Det är en möjlighet
              att kanske förbättra mottagandevillkoren på Malta. Hur ser er
              politik ut på det området?
            </seg>
          </u>
          <note n="b5b9e75f">
            År 2009 fick 76 000 människor skydd att stanna inom EU. 8 700
            av dessa fick skydd i Sverige. Lilla Sverige stod för 11 ½ procent
            av hela EU:s flyktingmottagande.
          </note>
          <note n="195fbf92">
            I svensk lag finns tillägg till det här som kompletterar med
            förföljelse på grund av kön eller sexuell läggning både socialt
            och biologiskt, alltså ett skydd mot könsstympning, våldtäkt och
            tvångssterilisering.
          </note>
          <note type="speaker" n="b8b7e37b">
            Anf. 7 MAGDALENA STREIJFFERT (s) replik:
          </note>
          <u who="magdalena_streijffert_70b77d" xml:id="i-4961f20ba4a0180a-2" n="9e60d5e0">
            <seg n="f81b9536">
              Herr talman! Efter att ha lyssnat på Mikael Cederbratts anförande
              har jag ett antal frågor till honom, samtidigt som han ger mig
              frågor. Jag ska försöka klara det på den repliktid jag har.
            </seg>
            <seg n="6e8c4d11">
              Mikael Cederbratt började med att säga att migration är någonting
              i grunden positivt. Jag kan verkligen hålla med om det. Att människor
              flyttar för att söka sig ett bättre liv är inget nytt. Det är
              någonting som är positivt och som ser till att utveckla vårt samhälle
              och förbättra människors överlevnad och utveckling. Men sedan
              finns det avarter. Det finns ofrivillig migration, när man tvingas
              fly undan krig och förföljelse eller blir utsatt för människohandel
              och säljs som en vara i sexhandeln. Det är klart att det är någonting
              som vi måste bekämpa.
            </seg>
            <seg n="b39dfde9">
              En fråga som jag funderade på men som Mikael Cederbratt inte
              tog upp i sitt anförande det kanske blir svaret på min fråga gäller
              människor som lever som gömda och papperslösa. De människorna
              finns i Sverige i dag det kan man inte blunda för. Det är människor
              som lever under ganska fruktansvärda förhållanden, människor som
              utnyttjas av skrupelfria arbetsgivare. De kanske får jobba för
              50 kronor om dagen, och i vissa fall får de ingen lön alls. Tolv
              timmar utan någon som helst säkerhet, för att prata arbetsmiljöfrågor
              de finns inte på dagordningen.
            </seg>
            <seg n="388b4727">
              Det finns en motion från Vänsterpartiet, Socialdemokraterna och
              Miljöpartiet om att det är de arbetsgivare som utnyttjar dessa
              människor så skrupelfritt som ska kriminaliseras, och inte de
              som tvingas till detta arbete. Man måste sätta åt de arbetsgivare
              som dels utnyttjar dessa människor som slavar, dels ser till att
              de företag som sköter sig hamnar i en dålig konkurrenssituation.
              Kommer Moderaterna att göra någonting åt detta?
            </seg>
          </u>
          <note type="speaker" n="f75ea787">
            Anf. 8 MIKAEL CEDERBRATT (m) replik:
          </note>
          <u who="mikael_cederbratt_ed2948" xml:id="i-26d3dffda474b851-0" n="8cdab04e">
            <seg n="22eccff0">
              Herr talman! Det är positivt att människor rör sig över gränser.
              Det var därför Alliansen tog ett initiativ till en ny lagstiftning
              en lagstiftning som Magdalena Streijffert och Socialdemokraterna
              i och för sig säger är okej. Men man vill ändå ha en myndighetsprövning,
              som vi historiskt vet egentligen var ja men nej.
            </seg>
            <seg n="bff3a94b">
              När det gäller ofrivillig migration ligger det väldigt mycket
              i den externa dimensionen, där vi ska försöka höja kapaciteten
              hos en del ursprungsländer. Vi för ihop olika politikområden vad
              gäller bistånd för att man ska migrera just frivilligt och inte
              behöva göra det ofrivilligt. Vi går mot en harmonisering där vi
              vill höja kapaciteten att kunna ta emot flyktingar. Vi vill att
              det ska vara en rättssäker process. Vi vill också att det ska
              bli bättre mottagningsförhållanden.
            </seg>
            <seg n="7c5ad6f7">
              Det som är problemet med människor som befinner sig illegalt
              i ett land är att de ofta styrs av en förhoppning: Jag kanske
              kan få stanna även om jag fick ett nej. Då är det värsta man kan
              göra att ge amnestier ibland, för då kommer fler och fler att
              stanna. Det innebär att vi måste vara väldigt tydliga med att
              ett nej innebär att man lämnar landet annars kommer vi alltid
              att ha detta problem. Man får inte säga så i riksdagen, men att
              ge en amnesti är någonting som man snabbt får äta upp.
            </seg>
            <seg n="dc0002d6">
              Jag vill då övergå till min tydligaste fråga till Magdalena Streijffert,
              och det är just frågan om amnesti: Tror Magdalena Streijffert
              att en amnesti tar bort problemet med att människor är illegalt
              i landet? Eller är det så, som följderna var av 2005 års tillfälliga
              lagstiftning, att vi fortfarande har många människor som ibland
              kan sägas vara gömda respektive papperslösa? Tror Magdalena Streijffert
              att det därmed blir färre människor som utnyttjas av oseriösa
              arbetsgivare?
            </seg>
          </u>
          <note type="speaker" n="7af2eebb">
            Anf. 9 MAGDALENA STREIJFFERT (s) replik:
          </note>
          <u who="magdalena_streijffert_70b77d" xml:id="i-4961f20ba4a0180a-3" n="9e60d5e0">
            <seg n="aed58887">
              Herr talman! Jag diskuterar gärna de papperslösas eller gömdas
              situation mer generellt. I detta betänkande behandlas ingen motion
              om just amnestin. Det som finns är en fråga, som Mikael Cederbratt
              inte svarade på, hur vi kan komma åt de arbetsgivare som utnyttjar
              de människor som lever här som gömda eller papperslösa.
            </seg>
            <seg n="878356de">
              Vårt förslag är att man ska kriminalisera arbetsgivarna i stället
              för dem som jobbar, att de ska få betala skadestånd så att det
              känns. De ska straffas för det som de har gjort genom att utnyttja
              dessa människor på ett så fruktansvärt sätt. Det är en del av
              vad vi måste göra för att försöka komma åt de problem som finns,
              både för de enskilda människorna och för de företag som finns
              i Sverige i dag så att de kan konkurrera på lika villkor. Den
              som vill vara en god arbetsgivare och se till att de personer
              som jobbar har bra löner och sjysta arbetsvillkor ska inte straffas
              för det. Den frågan fick jag inget svar på.
            </seg>
            <seg n="1ba7e440">
              När det sedan gäller Europeiska unionen tror jag säkert att vi
              i utskottet är överens om att Sverige ska arbeta för ett rättssäkert
              och humant flyktingmottagande i hela Europa. Problemet är att
              vi ser konsekvenserna av att länder som Grekland, Italien, Cypern
              och Malta vinner gehör för sina förslag inom Europeiska unionen.
              Där har vi gemensamt med Vänsterpartiet och Miljöpartiet kritik
              gentemot att det är den politiken som får råda. Vi skulle vilja
              att man var tydligare med att kritisera de länderna och att föra
              upp frågor om fler lagliga vägar till EU på dagordningen. Vi har
              gemensamma reservationer i EU-nämnden och i vårt utskott kring
              de frågorna. Jag ser inte något problem med det.
            </seg>
            <seg n="d12ed52d">
              Jag skulle avslutningsvis också vilja ställa en fråga till Mikael
              Cederbratt. Han tar upp och diskuterar hur lagstiftningen ser
              ut, och det är gott nog. Problemet som vi ser det är att med den
              nya instans- och processordningen har praxis gått i en mer restriktiv
              riktning, på grund av tolkningen av olika begrepp, som öppna konflikter
              och synnerligen ömmande omständigheter. Det har inte blivit som
              det var tänkt i verkligheten. Hur ser Mikael Cederbratt på detta?
            </seg>
          </u>
          <note type="speaker" n="ba262d0f">
            Anf. 10 MIKAEL CEDERBRATT (m) replik:
          </note>
          <u who="mikael_cederbratt_ed2948" xml:id="i-26d3dffda474b851-1" n="8cdab04e">
            <seg n="f77ff869">
              Herr talman! Låt mig börja med att säga att det faktum att arbetsgivare
              utnyttjar sina anställda både vad gäller låga löner och dåliga
              arbetsförhållanden är något som man måste vara väldigt tydlig
              och hård mot. Det finns ett arbete inom EU för att försöka hantera
              detta genom att helt enkelt sätta större tryck på arbetsgivare
              och ha fler sanktionsmöjligheter. Det finns en utredare som, om
              jag inte minns fel, ska lämna någon form av yttrande eller betänkande
              om detta den 1 oktober. Exakt vad det kommer att innehålla vet
              jag av naturliga skäl inte.
            </seg>
            <seg n="1c7253a7">
              Det är motsägelsefullt när man som ni, Magdalena Streijffert,
              säger att ni är kritiska, och sedan nämner ni Grekland, Malta
              och en del andra länder. Det är jättelätt att vara kritisk. Det
              svåra är att se till att det blir bättre. Ni har åtminstone ett
              parti med på skutan som inte vill vara med i EU. Vilka verktyg
              kan man då använda sig av när man sagt att man inte vill ha ett
              EU-samarbete? Det är det jag är kritisk till när det gäller just
              det området.
            </seg>
          </u>
          <note type="speaker" n="bbf4dc0a">
            Anf. 11 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-1" n="5ab6a687">
            <seg n="8cc70489">
              Herr talman! Jag studsade till lite grann när jag lyssnade på
              Mikael Cederbratts anförande där han blandade ihop den reglerade
              invandringen med oseriösa arbetsgivare. Jag förstår inte riktigt
              den kopplingen. Invandringen och det regelverk som fastställer
              om man har rätt att få uppehållstillstånd i Sverige eller ej har
              ingenting att göra med hur arbetsgivare behandlar sina anställda,
              antingen de har uppehållstillstånd eller inte. Det är fråga om
              ett helt annat regelverk. Jag skulle därför vilja att Mikael Cederbratt
              förklarade hur det hänger ihop.
            </seg>
            <seg n="cba9e602">
              Mikael Cederbratt sade att vissa tycker att vi har en hård och
              omänsklig lagstiftning. Så är det. Vi som jobbar mycket med dessa
              frågor och träffar människor som drabbas av våra beslut upplever
              att den är hård och omänsklig. Sedan finns det andra som tycker
              att den är slapp, sade Mikael Cederbratt. Även jag tror att det
              finns många som upplever den så, särskilt om man inte träffat
              de människor det handlar om. Man läser tidningar etcetera där
              det ges en helt annan bild av invandringen.
            </seg>
            <seg n="5cf43140">
              Det sägs till exempel att Sverige är det land som tar emot flest
              flyktingar. Mikael Cederbratt nämnde att det var 11 procent. Då
              ska man veta att man i resten av Europa visserligen tar emot färre
              flyktingar men i stället tar man emot många andra migranter, alltså
              personer som av ekonomiska skäl flyr från sina hemländer. Den
              relationen talar vi sällan om i Sverige.
            </seg>
            <seg n="3959e6a4">
              Jag skulle vilja veta om Mikael Cederbratt har någon siffra på
              hur många migranter vi procentuellt tar emot i Europa och inte
              bara göra jämförelsen med hur många asylsökande vi tar emot, för
              i slutändan är det endast cirka en tredjedel av dem som får stanna
              här.
            </seg>
          </u>
          <note type="speaker" n="7801ced4">
            Anf. 12 MIKAEL CEDERBRATT (m) replik:
          </note>
          <u who="mikael_cederbratt_ed2948" xml:id="i-26d3dffda474b851-2" n="8cdab04e">
            <seg n="db0e78da">
              Herr talman! Att det finns regler och att det finns myndigheter
              som ska se till att reglerna är kopplade till en gränskontroll
              och ett EU-samarbete innebär att man försvårar möjligheten att
              smuggla in människor eller att människor tar sig in i landet.
              Vi har utökat den reglerade invandringen genom möjligheten att
              kunna komma hit och arbeta, ett beslut som Miljöpartiet ställt
              sig bakom, vilket är positivt. Därmed minskar möjligheten att
              smuggla in människor. Det var därför jag gjorde den kopplingen.
            </seg>
            <seg n="de0482b2">
              Jag skulle vilja ha svar på några frågor. Ni från oppositionen
              spelade upp enighetsbollen i era anföranden, men jag tyckte att
              den enigheten var liten. Det handlar om tre avgörande områden.
              Ska vi ha en reglerad invandring, vara rädda om den och se till
              att ett ja är ett ja och ett nej är ett nej? Ska vi möjliggöra
              för företagarna att faktiskt vara de som avgör behovet, alltså
              när någon ska komma och arbeta? Ska vi ha ett EU-samarbete? Dessa
              tre områden är centrala, och jag kan se att ni inte är eniga där.
            </seg>
            <seg n="97dc0154">
              Min direkta fråga till Bodil Ceballos och Miljöpartiet, som ställt
              sig bakom den nya lagen om arbetskraftsinvandring, är därför:
              Vad kommer ni att säga till Kalle Larsson och Magdalena Streijffert
              när de säger myndighet, myndighet, myndighet?
            </seg>
          </u>
          <note type="speaker" n="35180e09">
            Anf. 13 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-2" n="5ab6a687">
            <seg n="4cdef8b5">
              Herr talman! Jag kan börja med att tala om för Mikael Cederbratt
              att vi har mycket bra diskussioner i vår grupp, och vi kommer
              att komma överens, precis som allianspartierna kommit överens.
            </seg>
            <seg n="35d7f64a">
              Vi är helt överens om att vi vill ha en rättvis lagstiftning.
              Mikael Cederbratt svarade inte på frågan om hård och omänsklig
              eller slapp behandling. Vi vill ha en rättvis lagstiftning som
              gör att människor upplever att de kan acceptera de beslut som
              kommer. Det är den allra viktigaste frågan.
            </seg>
            <seg n="067dcec0">
              Jag fick inget svar på hur relationen ser ut, hur många migranter
              vi i Sverige tar emot i förhållande till andra EU-länder. Vi tar
              inte emot särskilt många andra migranter än asylsökande. Om man
              tittar på Spanien hade de häromåret 7 000 asylsökande, men de
              hade också flera hundra tusen migranter som kom till landet. Relationerna
              bli konstiga när vi enbart talar om vårt flyktingmottagande. Vi
              har alltså asylsökande. Det kommer många till Sverige, men särskilt
              många får inte flyktingstatus i slutändan. Jag skulle därför vilja
              veta om Mikael Cederbratt har några siffror på hur många som kommer
              till Sverige.
            </seg>
            <seg n="5429e0b4">
              I sitt anförande sade Mikael Cederbratt också att vi har en bestämmelse
              om särskilt ömmande omständigheter. Så är inte fallet, utan det
              står synnerligen ömmande omständigheter, vilket innebär att det
              är fråga om en mycket restriktiv bedömning. Vi och Vänsterpartiet
              har under många år föreslagit att det i stället ska stå just särskilt
              ömmande omständigheter i lagregleringen. Jag skulle därför vilja
              veta om Moderaterna är på väg att ändra inställning i den frågan
              och gå från synnerligen ömmande omständigheter till särskilt ömmande
              omständigheter?
            </seg>
          </u>
          <note type="speaker" n="21c49c90">
            Anf. 14 MIKAEL CEDERBRATT (m) replik:
          </note>
          <u who="mikael_cederbratt_ed2948" xml:id="i-26d3dffda474b851-3" n="8cdab04e">
            <seg n="137a9a7a">
              Herr talman! Jag har inga siffror på hur många människor det
              rör sig om, men man kan konstatera att av dem som befunnits ha
              flyktingskäl tar Sverige emot åtminstone 11 ½ procent. Många av
              dem som kanske framför allt rör sig på landsbygden i Spanien och
              Italien vill komma till EU för att arbeta, men dessa länders lagstiftning
              är inte så generös som Sveriges när det gäller de möjligheterna.
              Det är därför viktigt att vi öppnar fler legala vägar.
            </seg>
            <seg n="c7bf6bdd">
              Om jag sade särskilt ömmande omständigheter sade jag fel; jag
              brukar alltid reagera när människor säger någonting annat. Jag
              menade alltså synnerligen ömmande omständigheter.
            </seg>
            <seg n="36845f73">
              Bodil Ceballos tog även upp frågan om rättvisa och att förhålla
              sig till lagen. Låt mig säga att rättvisa är någonting extremt
              subjektivt. Däremot är rättssäkerhet objektivt. I förhållande
              till en lag ska det vara rättssäkert, det är min absoluta uppfattning,
              och rättssäkerheten har ökat med den nya instans- och processordningen.
            </seg>
            <seg n="d417bc56">
              Jag konstaterar att jag får dåligt med svar på de frågor jag
              ställer. Det kan i och för sig vara käckt att ha en bra diskussion,
              men det är ett dåligt svar till mig och de väljare som har rätt
              att veta vilka regeringsalternativen är.
            </seg>
          </u>
          <note type="speaker" n="5bda4ceb">
            Anf. 15 FREDRICK FEDERLEY (c):
          </note>
          <u who="fredrick_federley_ce5ceb" xml:id="i-8a693ee1a9428a9f-0" n="90703669">
            <seg n="90f67b54">
              Herr talman! Den som nästan dagligdags lyssnar till debatterna
              kanske undrar varför vi har likartade debatter så pass tätt. Det
              här är vår sista debatt i ämnet under mandatperioden, och jag
              tror att den lite grann blir en summering av vad vi gjort, vad
              oppositionen vill göra och även lite av en uppladdning inför valet.
              Därför är det intressant att ha debatterna så tätt inpå varandra.
            </seg>
            <seg n="b09be9c6">
              Grunden för vår diskussion i dag är de motioner som riksdagsledamöter
              väckt och som vi i utskottet summerat och gett svar på. Jag tycker
              inte att den stora floran av motioner primärt visar på en gigantisk
              oenighet utan på ett stort intresse för migrationspolitiken hos
              samtliga partier i Sveriges riksdag. Den visar också på en del
              av de problem och svårigheter som finns i migrationspolitiken.
              Vi måste hitta system som är hyfsat fyrkantiga till sin natur
              för att vara rättssäkra och kunna garantera att människor får
              en likvärdig prövning.
            </seg>
            <seg n="b5bf636e">
              Samtidigt uppstår individuella skäl på väldigt olika grunder.
              Det var nog få som över huvud taget hade kunnat föreställa sig
              att en uigur som befann sig i Afghanistan skulle hamna i ett fångläger
              där USA har makten och sedan hamna i Sverige. Vår lagstiftning
              var inte riktigt lämpad för detta.
            </seg>
            <seg n="dbd36a99">
              Jag är övertygad om att denna typ av svårigheter med migrationslagstiftningen
              kommer att bestå i alla tider, oavsett vilken regering vi har.
              Under den förra mandatperioden var det många ärenden och många
              diskussioner. Mycket av det som då var felaktigt har vi kommit
              till rätta med. Men vi kommer också framöver att se att vi kommer
              att ha svårigheter, och vi kommer att se en stor motionsflod för
              att försöka komma till rätta med detta.
            </seg>
            <seg n="d21281c1">
              För Centerpartiets del har det varit viktigt med ett antal saker
              inför denna mandatperiod. En av dem har varit att försöka bringa
              ordning i migrationspolitiken. Vi ska veta hur det såg ut när
              vi tog över regeringsmakten 2006. Vi hade haft ett hattande med
              den svenska migrationslagstiftningen som hade lett till att vi
              hade en stor bulk med ärenden som inte var avgjorda. Vi hade en
              stor utmaning. Människor hade getts nytt hopp i och med en tillfällig
              lagstiftning, men sedan slog man undan benen för detta.
            </seg>
            <seg n="b7b9aa12">
              Vad vi har lärt av oss detta är att vi då kanske borde ha gett
              en allmän amnesti, vilket jag fortfarande står fast vid. Men de
              två stora partierna i Sveriges riksdag sade nej till detta. I
              dag är det för sent därför att det skulle komma att urholka rättssäkerheten
              och trovärdigheten till det system som vi faktiskt har och som
              bygger på en lagstiftning där man sedan får ärendena prövade av
              Migrationsverket, och de kan överklagas hos migrationsdomstolarna.
            </seg>
            <seg n="c5c65cef">
              Men detta gjorde att många människor fick ett hopp, ett hopp
              som tyvärr inte kom att förverkligas. Det gavs löften från framför
              allt de partier som sitter i opposition i dag om en ny framtid
              som sedan inte blev verklighet.
            </seg>
            <seg n="afe7d962">
              Det kan mycket väl vara så att de sena nätterna inför att man
              skulle anta lagstiftningen gjorde att man inte var fullkomlig
              i diskussionerna och inte tänkte igenom allting.
            </seg>
            <seg n="d349643f">
              Men nu handlar det inte bara om att få ordning på systemet och
              låta rättssäkerheten börja formas därför att rättssäkerheten grundas
              också på att det finns vägledande beslut och principer som gäller
              när de rättsvårdande myndigheterna tolkar lagstiftningen. Där
              börjar vi få en mängd fall och avgöranden som gör att vi får en
              större rättssäkerhet och en större tydlighet i fråga om hur vi
              ska hantera detta.
            </seg>
            <seg n="cb2ec8d2">
              Det har varit viktigt för oss att inte bara hantera den del av
              migrationspolitiken som rör asyl- och flyktingskälen utan att
              också öppna möjligheterna för fler människor att komma till Sverige.
              Vi har sagt att inte bara den som har asyl- eller flyktingskäl
              ska få komma, utan också att den som vill söka sig en ny framtid
              genom att arbeta och vara med och bidra i Sverige ska ha denna
              möjlighet.
            </seg>
            <seg n="2b082160">
              I och med ikraftträdandet av beslutet från den 15 december 2008
              har vi världens mest generösa arbetskraftsinvandringspolitik.
              Vi är oerhört stolta över den. När vi i utskottet har besökt Kanada,
              England och Australien och tittat på deras system och jämfört
              med vårt har vi kunnat se att vi är oerhört mycket mer generösa
              och har en grundläggande princip som nästan innebär, om jag hårdrar
              det, att om det finns arbete och man kan få ett får man komma.
            </seg>
            <seg n="918e360f">
              Det har också varit fler utmaningar med att få ordning på mottagandet
              av de ensamkommande flyktingbarnen. Vi har haft två stora utmaningar
              under denna mandatperiod, och det ser ut som om vi har fått ordning
              på det båda gångerna.
            </seg>
            <seg n="7be4d065">
              För oss i Centerpartiet har det varit viktigt att vi i det längsta
              inte inför en tvångslagstiftning där vi tvingar kommunerna till
              ett mottagande. Vi vill se att man tar ett lokalt politiskt ledarskap
              för att man vill och för att man ser framtidsförutsättningar och
              möjligheter och att man också tar det solidariska ansvaret för
              att bereda ensamkommande barn möjligheten att komma till Sveriges
              olika kommuner.
            </seg>
            <seg n="57043daf">
              Därmed inte sagt att någon av dessa saker är helt fullkomliga.
              När det kommer till arbetskraftsinvandringen skulle vi gärna se
              den än mer generös och till exempel mindre branschknuten. När
              det kommer till mottagandet av ensamkommande flyktingbarn kan
              vi ana att vi kommer att ha utmaningar även framöver.
            </seg>
            <seg n="9d96978f">
              Men vi har i huvudsak lyckats med de saker som vi föresatte oss.
              Därmed inte sagt att allting på något sätt är fullkomligt.
            </seg>
            <seg n="79228662">
              Vi har till exempel haft diskussionen om synnerligen ömmande
              skäl. Där har vi haft många debatter om hur hård och kall den
              svenska migrationspolitiken egentligen är. Där har sju partier
              varit överens om en skrivning. Men till syvende och sist får vi
              nog krypa till korset och inse att det var vi i denna kammare
              som antog lagstiftningen där synnerligen är ett starkt begränsande
              ord. Därför välkomnar jag det som migrationsministern meddelade
              i går om att det kommer en översyn av detta. Han har också sagt
              att om vår mening här i kammaren inte var det som föll ut i lagstiftningen
              är man beredd till en omprövning. Det är en av de delar där vi
              ser att vi behöver göra någonting och där flera av våra partier
              har varit tydliga med att de inte har varit nöjda.
            </seg>
            <seg n="24b2e800">
              Det handlar också om att vi fortsatt måste följa vad som nu sker
              i domstolarna när det gäller att uttolka lagen och få principer.
              Jag tror inte att man rätt igenom kan säga att allting har blivit
              tuffare. På vissa områden har det blivit det, framför allt med
              hänvisning till synnerligen ömmande skäl. Men vi kan också se
              hur Migrationsöverdomstolen har lyft fram principiellt viktiga
              diskussioner där man upplever att vi som lagstiftare kanske inte
              har varit tillräckligt tydliga med våra intentioner. Man har också
              kommit med en förändring av praxisen när det gäller interna väpnade
              konflikter och som har kommit att förändra diskussionen.
            </seg>
            <seg n="217bf971">
              Men vi står också inför ett antal utmaningar inför framtiden
              som handlar om hur vi ska kunna få ett bättre bemötande också
              på lokalplanet. Vi glömmer ofta den diskussionen i migrationsdebatten.
              Vi hamnar ofta i enskilda ärenden som många gånger kan vara behjärtansvärda
              men där skälen kanske inte är tillräckliga. Men vi missar en stor
              del av migrationsmottagandet som handlar om förutsättningarna
              när man har kommit till Sverige, oavsett om man får stanna eller
              inte. Det handlar om vilka förutsättningar man har att få ett
              värdigt mottagande och känna sig välkommen till landet och annat.
            </seg>
            <seg n="c57a2001">
              Vi som under två år har gjort besök i Skellefteå och följt diskussionen
              där har kunnat se hur frivilliginsatser gör att man får en helt
              annan värdighet i mottagandet så att det inte bara blir en förvaring
              av människor i väntan på att de ska få ett avgörande. Man försöker
              skapa en humanitet och en vänskapsanda på lokalplanet. Det tror
              jag är viktigt för att man ska hålla ganska obehagliga åsikter
              och strömningar i samhället borta. Man visar att det finns en
              lokal kraft som faktiskt välkomnar dessa människor och vill göra
              detta.
            </seg>
            <seg n="9de36307">
              Det är egentligen med en ny syn på migrationspolitiken som vi
              har kommit att förändra hela EU:s migrationspolitik. Mikael Cederbratt
              var inne på detta tidigare. Men skillnaden mellan Haagprogrammet,
              som reglerade de föregående fem årens migrationspolitik, och Helsingforssprogrammet,
              där denna regering har haft ett mycket stort inflytande på utformningen
              av programmet, är fundamental. I stället för att migrationen bara
              handlar om gränskontroller, ökade krav och möjligheter, eller
              egentligen omöjligheter, och terrorism finns det i dag beskrivningar
              av EU:s behov av migration för att klara framtida utmaningar,
              det står om rörligheten över gränser och så vidare. Detta är en
              diametralt stor skillnad. Detta hade inte kunnat ske om det inte
              hade varit så att denna regering hade varit ordförande i EU när
              detta Helsingforssprogram skulle utarbetas.
            </seg>
            <seg n="9f6b8986">
              Det innebär dock inte att allting är löst. Vi måste till exempel
              fortsätta titta på hur vi kan hitta fler lagliga vägar in till
              Europa därför att det är ett stort problem att människor inte
              har lagliga möjligheter att ta sig till Europa. Men bara för att
              det finns få lagliga möjligheter för människor att komma till
              Europa innebär det inte att de inte kommer hit. Trots allt är
              det ungefär 100 000 människor som har sökt asyl under denna mandatperiod.
              Det är tiotusentals personer som har kommit hit som arbetskraftsinvandrare.
              Migrationen är alltså i huvudsak stor.
            </seg>
            <seg n="2747e9ed">
              Det som vi oftast diskuterar är med självklarhet de problem som
              finns och uppstår i migrationspolitiken. En del är sådant som
              vi har åsamkat här. En del är sådant som kommer sig av att byråkratin
              kan vara alldeles för rigid emellanåt. Man kan göra en för hård
              tolkning och så vidare. Men i huvudsak har vi försökt att få en
              bättre ordning på migrationspolitiken.
            </seg>
            <seg n="49bd750d">
              Min avrundning här i dag tänkte jag skulle bli att ta upp Kalle
              Larssons fråga, annars kommer vi att få kritik. Det är en berättigad
              fråga. Den var ganska enkelt formulerad. Om någon missade frågan
              ska jag upprepa den. Den löd: Tycker ni att svensk asylpolitik
              som den ser ut i grund och botten är bra? Jag tycker att den till
              stora delar är bra. Om jag fick vara ideologiskt frifräsig skulle
              jag så klart omfamna en helt fri invandring där man tar sina rättigheter
              över gränserna och har möjlighet att röra sig helt obehindrat.
            </seg>
            <seg n="3df47726">
              Det kommer dock att kräva stora förändringar av till exempel
              våra socialförsäkringssystem och en lång rad andra saker. Kalle
              Larsson kan vara tryggt förvissad om att jag är beredd att diskutera
              de förändringarna, men väldigt få andra i kammaren är redo att
              göra det.
            </seg>
            <seg n="8e13e733">
              Vi har tagit steg i en betydligt mer liberal riktning, bland
              annat genom arbetskraftsinvandringen. Där fanns det tidigare stora
              hinder. Vi ska där vara mycket stolta från regeringen tillsammans
              med Miljöpartiet för de förändringar som vi har gjort.
            </seg>
            <seg n="fbf1c9e2">
              Det finns en lång rad frågor som vi kan diskutera, till exempel
              viseringar. Det är inte bara möjligheten att ta sig hit från vissa
              länder där det är väldigt fattigt. Jag var till exempel med i
              ett ungdomsutbyte med Sri Lanka där de vi träffade definitivt
              inte tillhörde några som ville lämna Sri Lanka. De bodde i mindre
              palats och under förutsättningar som vi inte har ekonomisk möjlighet
              till, trots att vi har en god riksdagsmannalön. De fick till exempel
              inte ens stanna en enda dag extra utöver programmet i Sverige.
            </seg>
            <seg n="3572566a">
              Man kan diskutera den typen av saker. Det handlar om de lagliga
              vägarna in. Jag är beredd att titta på att skapa ännu mer möjligheter
              för arbetskraftsinvandring och se över kvotflyktingssystemen,
              som vi har alltför lite fokus på i den svenska debatten.
            </seg>
            <seg n="fe89e00c">
              Den som har haft möjligheten att ta sig hit har många gånger
              haft resurser i grund och botten. Men de som sitter fast i ett
              flyktingläger antingen fortfarande i sitt hemland under svåra
              förutsättningar eller i ett grannland är egentligen den stora
              bulken av flyktingar i världen. De kommer aldrig i närheten av
              att nå Västeuropa och ännu mindre Sverige.
            </seg>
            <seg n="a9a9b1cc">
              Där kan vi ta ett betydligt större ansvar framöver att se till
              att fler av dem får komma hem i ett nära samarbete med UNHCR.
            </seg>
          </u>
          <note type="speaker" n="ce364cc4">
            Anf. 16 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-3" n="5ab6a687">
            <seg n="3eb2662a">
              Herr talman! Jag börjar med det som Fredrick sade alldeles nyss,
              om jag uppfattade det rätt, om att åka tillbaka i samarbete med
              till exempel UNHCR. Sade du så?
            </seg>
          </u>
          <note type="speaker" n="765a46a5">
            (FREDRICK FEDERLEY (c):
          </note>
          <u who="fredrick_federley_ce5ceb" xml:id="i-8a693ee1a9428a9f-1" n="90703669">
            <seg n="d088ad10">
              Jag talade om kvotflyktingar som kommer hit.)
            </seg>
            <seg n="47f11bc8">
              Okej. Jag talade tidigare i mitt inlägg om återvändandet och
              vikten av att det finns människor på plats för att bemöta dem
              som trots allt har tvingats härifrån. Så fungerar det inte i dag.
              Skulle du vara beredd att titta mer på den frågan för att se till
              att Röda Korset, Amnesty, UNHCR eller någon finns på plats i de
              länder som vi skickar människor tillbaka till under tvång? Det
              skulle vara enkelt att lösa och betyda väldigt mycket för de människor
              som är drabbade av våra beslut.
            </seg>
            <seg n="c5f73619">
              Jag tänkte egentligen mest på frågan som var uppe tidigare om
              rättvis eller rättssäker lagstiftning. En dålig lag kan också
              vara rättssäker. Det blir väldigt konstigt om vi bara talar om
              att vår lagstiftning ska vara rättssäker. Rättssäker är den ju
              om domstolarna följer lagen. Men om lagen upplevs som orättvis
              så att människor, som i detta fall, väljer att gömma sig, kvittar
              det hur rättssäker lagen är. De kommer ändå att gömma sig.
            </seg>
            <seg n="8939a2a4">
              Det är två helt olika saker. Jag skulle vilja veta vad du tycker
              om relationen mellan rättvis och rättssäker. Är det bara rättssäkerheten
              som är viktig?
            </seg>
          </u>
          <note type="speaker" n="f7b68804">
            Anf. 17 FREDRICK FEDERLEY (c) replik:
          </note>
          <u who="fredrick_federley_ce5ceb" xml:id="i-8a693ee1a9428a9f-2" n="90703669">
            <seg n="2b61285a">
              Herr talman! Jag ska försöka hinna med båda frågorna.
            </seg>
            <seg n="38d51cc5">
              Så länge vi har en prövning av huruvida människor får stanna
              i landet eller inte kommer en del att få avslag om de inte har
              giltiga skäl. Det kommer också att innebära att de har ett återvändande.
              Det ska ske så värdigt som det är möjligt. Men det kommer säkerligen
              att finnas människor som inte av fri vilja kommer att lämna landet
              och därför, som Bodil Ceballos sade, kommer att avvisas med tvång.
            </seg>
            <seg n="faac90a6">
              Det är inte något som någon över huvud taget önskar sig. Men
              för att man ska ha en trovärdighet för prövningen och för de egentliga
              asylskälen, så att de som verkligen har asylskäl får stanna och
              man därvidlag upprätthåller asylrätten, är det viktigt att den
              som inte har asylskäl får lämna landet om den inte uppfyller de
              kraven.
            </seg>
            <seg n="3d8bc048">
              Det finns mycket att göra när man ser till det landet som de
              sedan kommer till. Jag har ingen anledning att säga nej till att
              se över någonting sådant. Jag har inga direkt konkreta förslag
              själv, men jag hör vad du säger, Bodil Ceballos. Arbete med till
              exempel frivilligorganisationer har definitivt aldrig varit olämpligt
              utan kanske snarast lämpligt. Det kanske är någonting som vi har
              möjlighet att se över under kommande mandatperiod. Detta är sagt
              som ett inledande svar på den frågan.
            </seg>
            <seg n="6cce9f39">
              När det gäller om det är rättvist eller rättssäkert är en väldigt
              semantisk diskussion. Vad man upplever som rättvisa kan vara väldigt
              olika. Den diskussionen är väldigt svår. Men det är klart att
              lagen ska upplevas som rättvis av medborgarna. Annars anser man
              inte att lagen har trovärdighet.
            </seg>
            <seg n="5190dead">
              Det är också en del i att skapa en rättslig grund som är hållbar.
              Vi kan inte bara anta lagstiftning som inte har något gehör hos
              medborgarna. Då kommer man inte att acceptera lagen. Därmed inte
              sagt att jag tycker att rättssäker och rättvis står i motsatsförhållande
              till varandra.
            </seg>
          </u>
          <note type="speaker" n="87992389">
            Anf. 18 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-4" n="5ab6a687">
            <seg n="5992020e">
              Herr talman! Jag tycker inte heller att rättvis och rättssäker
              står i motsatsförhållande till varandra. Därmed anser jag att
              både och bör finnas med för att få en trovärdighet och en legitimitet
              i den lagstiftning vi har.
            </seg>
            <seg n="00521ec5">
              I det perspektivet menar jag att vi i dag är många som tycker
              att lagen är rättssäker. Det är ingen som säger någonting om att
              den inte är rättssäker. Vi sade tidigare att den var både human
              och rättssäker, för det sade vi i början, men det stämmer inte
              längre. Nu talar vi bara om rättssäker, och rättvis har vi kanske
              egentligen aldrig talat om. Det viktiga är att människor upplever
              att de beslut som fattas på grund av lag vi har är rättvisa. Det
              gäller inte bara migrationspolitiken.
            </seg>
            <seg n="2d99b196">
              Du talade om lagliga vägar in. Jag gjorde också det i mitt inlägg.
              Vi har varit många som har talat om lagliga vägar. Ska man slå
              undan benen för människosmugglarna och deras marknad är det bara
              lagliga vägar som är vägen dit. Vi måste ha fler lagliga vägar
              både för att söka asyl och för att komma som arbetskraft.
            </seg>
            <seg n="f2823973">
              Sedan har vi återvändandedirektivet. Där har EU lagt mycket mer
              krut på att se till att skicka i väg människor än att hitta de
              lagliga vägarna. Ju mer vi bygger upp gränserna runt om Europa
              med Frontex och alltihop, desto fler kommer att dö på vägen och
              desto större är marknaden för människosmugglarna. Det är just
              vår gränssättning som gör att människosmugglarna har en utkomst.
              Vad vill du göra åt det?
            </seg>
          </u>
          <note type="speaker" n="5781ebd3">
            Anf. 19 FREDRICK FEDERLEY (c) replik:
          </note>
          <u who="fredrick_federley_ce5ceb" xml:id="i-8a693ee1a9428a9f-3" n="90703669">
            <seg n="ba5ad858">
              Herr talman! Det handlar till exempel om att Helsingforssprogrammet
              får ett tydligt genomslag. Där talar man om migration som någonting
              positivt för hela unionen. Vi kan vara överens om att man inte
              har den uppfattningen i alla länder i Europa.
            </seg>
            <seg n="bf00e3b9">
              Jag har öppnat för att diskutera: Hur kan vi hitta en möjlighet
              för att söka asyl hos svenska myndigheter i andra länder? Det
              kan vara lätt att säga men mycket svårare att göra. Jag är i varje
              fall beredd att titta på möjligheten.
            </seg>
            <seg n="19e75704">
              Jag kan tänka mig hur det skulle se ut hos vissa svenska myndigheter
              i andra länder där det är oroshärdar. Det skulle kunna uppstå
              en situation som är omöjlig att hantera. Det finns rätt många
              bitar i detta som är mer komplicerade än det först verkar men
              som jag är beredd att diskutera. I grund och botten har du helt
              rätt.
            </seg>
            <seg n="05d0422d">
              En anledning till att det ser ut som det gör i dag med en del
              av EU:s migrationspolitik är att det ha varit för lite av den
              svenska uppfattningen om hur migrationspolitiken bör föras. Man
              har haft Haagprogrammet till botten där det handlat om gränser,
              gränskontroll och så vidare.
            </seg>
            <seg n="93c46fb8">
              Däremot ser jag inte att Frontex per se, eller i sig, är en utmaning
              mot rättssäkerheten och möjligheten att komma hit. Det viktiga
              är att vi nu inom Europa får en diskussion om hur vi skapar de
              lagliga vägarna in.
            </seg>
            <seg n="a3486b7d">
              Det finns några idéer i luften, men de är alldeles för få. De
              behöver helt klart bli fler. Det gäller till exempel möjligheten
              att ha samma arbetskraftsinvandringspolitik som Sverige har i
              hela Europeiska unionen. Det hade skapat en helt annan förutsättning
              för väldigt många människor som inte har asylskäl men som vill
              komma hit och söka sig en möjlighet genom att arbeta.
            </seg>
            <seg n="9d8f8ccb">
              Det har också många gjort tidigare genom historien genom att
              till exempel komma till Sverige eller genom att göra som svenskar
              gjorde för ungefär 100 år sedan när de i stora skaror lämnade
              Sverige för att söka sig en bättre framtid i USA. Så har det alltid
              sett ut, och så kommer det att se ut framöver.
            </seg>
            <seg n="d79d895c">
              Vad vi har att göra bland annat i Kommittén för cirkulär migration
              och utveckling är att försöka hitta bitar som försvårar för att
              göra det så enkelt som möjligt att komma till Sverige och göra
              det möjligt för den som vill flytta vidare eller flytta hem att
              också ta med sig vissa rättigheter och möjligheter dit.
            </seg>
          </u>
          <note type="speaker" n="78fd0b55">
            Anf. 20 ULF NILSSON (fp):
          </note>
          <u who="ulf_nilsson_15fa88" xml:id="i-b992b249408fdf16-0" n="bbd986b5">
            <seg n="9a239838">
              Herr talman! Sverige ska vara ett öppet samhälle. Sverige ska
              vara ett land som välkomnar att människor kan röra sig över gränserna.
            </seg>
            <seg n="766a3dbd">
              I alla tider har det visat sig svårt att styra migrationsströmmar.
              Det har också visat sig vara katastrofalt att driva en extremt
              nationalistisk politik.
            </seg>
            <seg n="21846879">
              För mig är det uppenbart att invandring och utvandring hör ihop
              både med ekonomisk utveckling och välfärd och med frihet och demokrati.
              Därför har vi liberaler i alla tider velat ha öppna samhällen
              som inte stänger in människor.
            </seg>
            <seg n="6bc0e661">
              Människor som vill arbeta och försörja sig eller studera här
              i Sverige ska ha bra möjligheter att komma hit. Människor som
              kommer hit och söker skydd ska kunna få det skyddet och få sin
              begäran prövad på ett rättssäkert sätt.
            </seg>
            <seg n="8bd99cbe">
              Jag har också en vision om en successiv utveckling i världen
              mot en allt friare rörlighet över gränser. Men jag utgår ifrån
              att Sverige under överskådlig tid behöver ha en lagreglerad migrationspolitik.
              Samtidigt är det viktigt att hela tiden öka de lagliga möjligheterna
              att komma till Sverige.
            </seg>
            <seg n="37f8f303">
              Sverige har, som vi har hört, sedan drygt ett år tillbaka den
              mest öppna arbetskraftsinvandringen i EU kanske i hela världen
              genomförd av Alliansen med stöd av Miljöpartiet. Det innebär att
              människor kan få tillfälliga uppehållstillstånd för sig själva
              och sina familjer för att arbeta här.
            </seg>
            <seg n="d2e601bb">
              Det är många människor som längtar efter ett bättre liv och längtar
              bort från fattigdom även om de inte är flyktingar. Det är naturligtvis
              bra för Sverige att människor kommer hit och arbetar, men det
              är också bra att vi öppnar möjligheter för människor att förbättra
              sina liv genom att hitta försörjning i Sverige för en begränsad
              tid, för lång tid eller för alltid.
            </seg>
            <seg n="e98702eb">
              Visserligen är det arbetslöshet just nu på grund av den extrema
              internationella krisen, men på sikt vet vi att det är väldig arbetskraftsbrist
              både i Sverige och i EU.
            </seg>
            <seg n="a3b5bd0e">
              Detta har alltså alliansregeringen genomfört, trots att Socialdemokraterna
              och Vänsterpartiet av olika skäl röstade emot det i riksdagen.
            </seg>
            <seg n="74204c1c">
              Herr talman! Människor kommer till Sverige och Europa av olika
              anledningar. Många av de människor som kommer har drabbats av
              förföljelse och fruktansvärda lidanden. Det kommer ensamma barn
              som har skickats i väg från fattigdom och krig. Det kommer kvinnor
              som hotas till livet för att de vill studera eller arbeta till
              exempel.
            </seg>
            <seg n="15148e29">
              Vi har en självklar skyldighet att ge skydd åt dem som är på
              flykt undan förföljelse. Genèvekonventionens regler gäller sedan
              länge i Sverige. Den svenska utlänningslagen har också en generösare
              definition av personligt skyddsbehov. Vi har tydligare formuleringar
              än många andra länder när det gäller till exempel skydd mot förföljelse
              på grund av kön och sexuell läggning.
            </seg>
            <seg n="625cf487">
              En gemensam europeisk asyl- och migrationspolitik måste vila
              på idén om en human flyktingpolitik där alla ansökningar kan bedömas
              individuellt. Även i EU måste naturligtvis flyktingpolitiken och
              migrationspolitiken vara ordnade efter tydliga principer och regler
              både för flyktingar och för arbetskraftsinvandrare.
            </seg>
            <seg n="3b7660c9">
              Alla har inte rätt att bosätta sig i Sverige eller EU. De som
              får avslag måste flytta härifrån annars kan vi inte ha den lagreglerade
              migrationspolitik som en stor majoritet i riksdagen är överens
              om att vi måste ha tills vidare.
            </seg>
            <seg n="16ef90ae">
              EU behövs för att vi gemensamt ska kunna lösa flyktingströmmarna
              och solidariskt hjälpa fler människor att få skydd. I dag tar
              Sverige och några få andra EU-länder ett extremt stort ansvar
              för flyktingströmmen. Det är bra. Det ska vi fortsätta att göra.
              Men andra länder måste ta ett större ansvar än de gör. Målet måste
              vara att alla europeiska länder välkomnar kvotflyktingar. Målet
              med en gemensam asyl- och migrationspolitik är inte att minska
              Sveriges ansvar utan att höja nivån i EU som helhet.
            </seg>
            <seg n="90620d70">
              Helsingforssprogrammet som det svenska ordförandeskapet förhandlade
              fram bygger på det. Det visar vägen till en gemensam migrationspolitik
              med mer solidaritet mellan EU:s stater när det handlar om flyktingpolitiken.
              Helsingforssprogrammet säger att det är viktigt med in- och utresekontroll,
              men det utgår också ifrån att man ska ha hundraprocentig respekt
              för mänskliga rättigheter och internationellt skydd.
            </seg>
            <seg n="166d77f2">
              Vi är väl medvetna om att det finns många länder man brukar nämna
              Malta och Grekland som inte lever upp till de ideal som vi har
              satt upp. Helsingforssprogrammet visar vägen för att successivt
              göra överenskommelser, komma med förslag från EU-kommissionen
              och anta lagar av EU-parlamentet som stärker flyktingars rätt.
            </seg>
            <seg n="eec913b5">
              Den ständiga frågan när det gäller EU som vi hela tiden återkommer
              till är: Hur ska vi kunna skapa en mer solidarisk politik om vi
              gör som Vänsterpartiet föreslår och lämnar EU, eller om vi gör
              som Vänsterpartiet föreslår och till och med upplöser EU? Det
              skulle vara katastrof för människor på flykt i Europa.
            </seg>
            <seg n="e9fa97a0">
              Att förebygga olaglig invandring är naturligtvis viktigt. Det
              är samtidigt viktigt att låta alla få sin ansökan om asyl prövad.
              Det har Sverige fört fram i alla tänkbara dokument i diskussionerna
              om det framtida europeiska gemensamma asylprogrammet. Det är bra
              att Sverige hela tiden i EU-förhandlingarna har betonat detta.
              Det är också bra att vi har fått en svensk kommissionär, Cecilia
              Malmström, med ansvar för dessa frågor. Hon har en mycket tydligt
              uttalad vision om en human flyktingpolitik i EU. Hon kommer att
              arbeta för att kommissionen ska lägga fram sådana förslag.
            </seg>
            <seg n="1d420f64">
              Herr talman! Det finns ett antal reservationer från oppositionen.
              De ger en ganska splittrad bild. Vid en snabb räkning kan jag
              konstatera att det av 41 reservationer är 6 som alla de tre oppositionspartierna
              står bakom. Det är ju inte en imponerande enighet.
            </seg>
            <seg n="0a778d46">
              Nu är inte det här en tävling i enighet, utan det intressanta
              är hur migrationspolitiken skulle se ut om vi fick en ny regering
              som bestod av de rödgröna partierna. Det har vi inte fått något
              besked om i dag. Det låter på Miljöpartiet och delvis på Vänsterpartiet
              som att man i princip skulle vilja avskaffa de lagbestämmelser
              som säger att människor som inte har ett arbete här, som inte
              har familjeanknytning och som inte har flyktingskäl ändå skulle
              få stanna. I praktiken skulle vi avskaffa en lagreglerad invandring.
              Så ser det inte ut när man läser vad Socialdemokraterna har skrivit.
            </seg>
            <seg n="fd2d389b">
              Det är många frågor som är obesvarade.
            </seg>
            <seg n="ad614cb7">
              Gemensamt har oppositionen velat måla upp bilden av att svensk
              migrationspolitik har hårdnat de senaste åren. Det är faktiskt
              tvärtom. På område efter område där det med den gamla regeringen
              inte togs några steg i riktning mot större öppenhet och mer humanitet
              har det tagits en hel del steg med den nya regeringen.
            </seg>
            <seg n="63fb9b5a">
              Jag ska nämna några exempel.
            </seg>
            <seg n="7d65aca3">
              Från Folkpartiets sida har vi i många år varit väldigt engagerade
              i att även gömda och papperslösa får rätt till sjukvård och att
              deras barn får rätt till skolgång. Om man olagligt är i Sverige
              kan man inte få alla rättigheter, men rätten till liv och hälsa
              tycker jag att alla ska ha. Alla barn ska ha rätt till skola var
              de än bor.
            </seg>
            <seg n="0a0404ad">
              Efter långa diskussioner inom Alliansen har de olika partierna
              i regeringen kommit överens om att tillsätta utredningar som ska
              komma med förslag om hur rätten till vård och skolgång ska utformas.
            </seg>
            <seg n="2fd1f51c">
              Man kan naturligtvis säga att de här utredningarna borde ha kommit
              tidigare och framför allt att de borde ha kommit under de tolv
              år som den socialdemokratiska regeringen regerade med stöd av
              Vänsterpartiet och Miljöpartiet.
            </seg>
            <seg n="45858328">
              Vi i Folkpartiet har sedan länge menat att man borde titta närmare
              på hur vissa delar av utlänningslagen tillämpas. Jag själv har
              till exempel i samband med vissa utvisningar av barn blivit alltmer
              övertygad om att vissa delar av lagen borde ses över, och det
              gäller särskilt bestämmelsen om synnerligen ömmande omständigheter
              och inte minst hur barns individuella asylskäl kommer till sin
              rätt.
            </seg>
            <seg n="ed0b2f33">
              Herr talman! Därför är det väldigt glädjande att regeringen så
              sent som i går har gett ett tydligt uppdrag om att göra en kartläggning
              av hur bestämmelserna har tillämpats när det gäller begreppet
              synnerligen ömmande skäl. Det ska kartläggas om det har blivit
              en hårdare bedömning än vad riksdagen avsåg. Regeringen säger
              också mycket tydligt att i så fall tänker man vidta åtgärder.
              Det är naturligtvis någonting som jag, Folkpartiet och vi alla
              i Alliansen kommer att följa. Det är också ett exempel på att
              vi är beredda att titta närmare på olika delar av den utlänningslag
              som en i stort sett enig riksdag antog 2006.
            </seg>
            <seg n="44f3a019">
              Vi har också lämnat ett uppdrag till Målutredningen att pröva
              möjligheten att överklaga beslut till Migrationsöverdomstolen.
              Det tycker jag också är bra.
            </seg>
            <seg n="20c1106c">
              Slutligen kommer riksdagen i vår att besluta om ett lagförslag
              som gör att föräldrar inte ska behöva åka till hemlandet för att
              söka uppehållstillstånd om de har familj och barn i Sverige.
            </seg>
            <seg n="9af721a4">
              I min uppräkning finns också svaret på bland annat Kalle Larssons
              fråga. Svaret är sammanfattningsvis att helheten i migrationspolitiken
              har varit bättre och öppnare än den helhet som den gamla, socialdemokratiska
              regeringen förde fram och den helhet som vi kan utläsa skulle
              finnas hos oppositionen. Oavsett om det gäller arbetskraftsinvandring,
              gömda och papperslösa eller inriktningen i EU mot en human flyktingpolitik
              uppfattar jag helt klart att jag som liberal har fått igenom mycket
              mer av min politik med Alliansen än jag hade fått om jag hade
              samarbetat med de rödgröna partierna.
            </seg>
            <seg n="0bb7955d">
              Med de här förändringarna, ökad arbetskraftsinvandring, utredning
              om sjukvård och skola för alla, en översyn av behandlingen av
              barns asylprövning med mera, kan jag säga att det har tagits initiativ
              på områden som jag och Folkpartiet tycker är viktiga. Det är initiativ
              som det var tyst om med den gamla regeringen. Svensk migrationspolitik
              börjar äntligen bygga på tydliga liberala principer.
            </seg>
          </u>
          <note n="e56c81b2">
            Herr talman! Jag yrkar bifall till förslaget i betänkandet.
          </note>
          <note type="speaker" n="f9a919bc">
            Anf. 21 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-5" n="5ab6a687">
            <seg n="dc5d2190">
              Herr talman! Ulf Nilsson talar om enigheten eller den eventuella
              oenigheten på den rödgröna sidan. Jag skulle vilja påstå att det
              är ungefär detsamma på er sida. När det kommer förslag på det
              här området, från Moderaterna för det mesta, från partikongresser
              eller annat låter de på ett sätt. Sedan när det har processats
              hela vägen kommer ett annat förslag fram i slutänden, till exempel
              det om familjeseparation. Det låter inte alls likadant som det
              lät från början. Precis som Kalle Larsson sade i sitt inlägg kommer
              naturligtvis vi också att kompromissa i olika frågor, precis som
              ni har fått göra. Ni har sett till att många av de förslag som
              har lagts fram här i riksdagen har blivit bättre än vad de var
              från början, och det tackar vi självfallet er i de mindre partierna
              i Alliansen för.
            </seg>
            <seg n="695b41c3">
              Som en första punkt skulle jag vilja ställa en fråga. Tycker
              du, Ulf Nilsson, att vår utlänningslag kan upplevas som rättvis?
              Det är min första fråga.
            </seg>
            <seg n="cb55077c">
              Sedan vill jag ta upp Helsingforssprogrammet. Ni talar väldigt
              mycket om det och är väldigt stolta över det. Mitt stora problem
              med Helsingforssprogrammet är just asyldelen, eftersom det är
              det jag jobbar med, och att man arbetar så oerhört mycket mer
              med återvändandefrågorna och de repressiva åtgärderna och inte
              alls lika mycket med det som Sverige ändå har lyckats få med i
              texten om att vi ska se migrationen som något positivt etcetera.
              Jag vet att Sverige har varit bidragande till att vi har fått
              bättre texter än vad det var från början. Hur ser du på återvändandedirektivet?
              Är det ett rättvist direktiv?
            </seg>
          </u>
          <note type="speaker" n="00900769">
            Anf. 22 ULF NILSSON (fp) replik:
          </note>
          <u who="ulf_nilsson_15fa88" xml:id="i-b992b249408fdf16-1" n="bbd986b5">
            <seg n="dc34508b">
              Herr talman! Bodil Ceballos sade att olika förslag låter olika
              i början och i slutet när de kommer från olika partier. Det är
              ju så när det är flera partier som samsas i en regering. Man har
              ibland olika utgångspunkter. Det vi i Alliansen har visat, inte
              bara på migrationsområdet, är att vi i nästan alla fall har landat
              på gemensamma förslag som har varit bra att genomföra. Vi har
              kunnat hålla ihop en bra enighet i regeringen även om alla naturligtvis
              vet att det kan finnas olika nyanser när det gäller våra åsikter
              i olika frågor. Det har vi ännu inte sett något exempel på från
              den rödgröna sidan, inte under den förra regeringsperioden och
              inte nu i opposition. Det återstår att se hur det blir sedan,
              men ännu så länge har vi inte sett att det kommer någonting som
              gör att vi kan skriva upp att de och de punkterna vill De rödgröna
              genomföra.
            </seg>
            <seg n="6d1a4be8">
              I princip tycker jag att vi har en rättvis utlänningslag om man
              med det menar att man tydliggör att människor som kan arbeta och
              försörja sig får flytta hit, att människor som har flyktingsskäl
              och andra skyddsskäl får flytta hit och att människor som har
              familjeanknytningar har rätt att flytta hit. Det finns tydliga
              regler, men det finns säkert detaljer i lagen det visar sig kanske
              i den här uppföljningen av synnerligen ömmande omständigheter
              och rutiner i tillämpningen som man bör se över. Jag tycker att
              Migrationsverket gör ett väldigt bra arbete med att se över hur
              man utbildar handläggare, hur man behandlar asylsökande med olika
              bakgrund och så vidare, men det finns alltid saker och ting att
              se över och förbättra. Jag tycker att det är väldigt angeläget
              för oss som arbetar inom det här politikområdet att följa detta,
              men som helhet vill jag nog påstå att den lag som riksdagen antog
              i enighet 2006 är rättssäker och rättvis.
            </seg>
            <seg n="8401b27b">
              Om vi lyckas genomföra Helsingforssprogrammet, det är ju inte
              genomfört ännu, blir det en förbättring för flyktingar i Europa.
            </seg>
          </u>
          <note type="speaker" n="31f4229c">
            Anf. 23 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-6" n="5ab6a687">
            <seg n="c36c068e">
              Herr talman! Nu håller det spanska ordförandeskapet på att utforma
              en handlingsplan för Helsingforssprogrammet. Det som vi har sett
              hittills på asylområdet eller migrationspolitiken på EU-nivå är
              kampen mot de olagliga invandrarna. Det är den som har fått störst
              fokus. Återvändandedirektivet är kulmen på detta. I EU-nämnden
              häromdagen fanns det handlingar där vi kunde läsa att ordföranden
              för rådet säger att återvändandeavtalen är det bästa sättet att
              reglera denna invandring i avskräckande syfte. Jag menar att det
              har skett en positionsförändring om man till och med talar om
              att man ska ha återvändandeavtal bara för att avskräcka människor.
              Man ska alltså se till att människor inte söker sig till Europa
              alls genom att säga: Om ni kommer hit så skickar vi ändå hem er.
            </seg>
            <seg n="a5646eef">
              Jag har mycket svårt att acceptera den positionsförändringen.
              Nu talar man inte längre om att det ska vara rättssäkert och humant,
              utan man talar om avskräckande syfte.
            </seg>
            <seg n="0e510d2c">
              Jag håller med dig om att utlänningslagen egentligen är rättvis.
              Det är egentligen inte något fel på skrivningarna i utlänningslagen,
              men tillämpningen och praxis har blivit så mycket striktare än
              det som står i lagtexten. Då måste vi ta ställning för att ändra
              på det så att det faktiskt blir som det står.
            </seg>
            <seg n="801566d5">
              Vi har ett stort problem när det gäller utvisningarna. Det kvittar
              hur mycket Migrationsverket försöker förbättra sitt rykte etcetera
              när gränspolisen sedan agerar på ett helt annat sätt och svärtar
              ned detta rykte igen. Är du beredd att titta över de frågeställningar
              som jag tog upp tidigare för att se till att vi också får rättssäkra
              och respektfulla utvisningar?
            </seg>
          </u>
          <note type="speaker" n="e6380f21">
            Anf. 24 ULF NILSSON (fp) replik:
          </note>
          <u who="ulf_nilsson_15fa88" xml:id="i-b992b249408fdf16-2" n="bbd986b5">
            <seg n="9276d582">
              Herr talman! Det är min utgångspunkt att med en lagreglerad migrationspolitik
              måste människor som enligt rättssäkra principer, efter överklagandemöjligheter
              och så vidare, får nej på ansökan om permanent uppehållstillstånd
              återvända. Annars är det meningslöst att ha en lagreglerad politik.
              Om vi tycker att det är fel beslut som fattas får vi justera,
              ändra eller nyansera och förtydliga regler, bestämmelser och lagar.
            </seg>
            <seg n="a8363f74">
              Återvändandet ska naturligtvis ske på ett värdigt och respektfullt
              sätt. Vi ställer starka krav på bra samarbete med mottagarländerna
              och på att förhållandena i mottagarländerna är sådana att man
              kan återvända. Vi har bestämmelser om till exempel verkställighetshinder
              som gör att en människa inte ska kunna skickas tillbaka trots
              att man har fått nej om man riskerar att utsättas för hot, våld
              eller förföljelse.
            </seg>
            <seg n="65c7d4e6">
              Jag tror att Bodil Ceballos och jag är överens om att återvändandet
              ska ske på ett humant sätt där människor inte utsätts för fara.
              Jag tycker att det är viktigt att varenda gång vi tvekar om detta
              ska man ta en seriös diskussion om hur det ska gå till. Jag har
              till exempel flera gånger lyft fram att Sverige borde utveckla
              kunskapen om vad som händer med de människor som vi utvisar för
              att kunna dra slutsatser.
            </seg>
            <seg n="f4e8f9d6">
              Det är en sak att diskutera det sakliga innehållet i återvändandepolitiken,
              men det är en annan sak att ifrågasätta allt återvändande. Jag
              har en känsla av att jag aldrig får reda på vilka människor som
              Miljöpartiet faktiskt anser ska vara tvungna att återvända. Har
              vi en politik som bygger på lagreglerad invandring måste ändå
              slutsatsen bli att de som får nej på ett eller annat sätt ska
              kunna återvända till sina länder. Miljöpartiet svarar aldrig på
              det över huvud taget.
            </seg>
          </u>
          <note type="speaker" n="6a9edcef">
            Anf. 25 MAGDALENA STREIJFFERT (s) replik:
          </note>
          <u who="magdalena_streijffert_70b77d" xml:id="i-4961f20ba4a0180a-4" n="9e60d5e0">
            <seg n="a711623a">
              Herr talman! Ulf Nilsson och Folkpartiet tillsammans med kollegerna
              här är väldigt oroade över hur vi i Socialdemokraterna, Vänsterpartiet
              och Miljöpartiet ska kunna klara av att samarbeta. Ni behöver
              inte vara oroliga.
            </seg>
            <seg n="73a5000c">
              Jag är inte orolig för att de samarbetsgrupper som nu finns när
              det gäller asyl- och flyktingpolitiken kommer att komma överens
              om vilken politik vi vill se när vi vinner valet den 19 september.
              Men jag tackar ändå för oron.
            </seg>
            <seg n="692fedaa">
              När vi lyssnar på den här debatten hör vi att de olika borgerliga
              partierna har lite olika åsikter. Jag vill fråga: Hur många gemensamma
              reservationer hade egentligen de borgerliga partierna för fyra
              år sedan i den sista debatten som gällde asyl- och flyktingpolitik?
              Jag hittade inte en enda. Det där kommer att lösa sig för oss!
            </seg>
            <seg n="02fe3429">
              Sedan tycker jag att det är lite tråkigt när Ulf Nilsson, som
              i mångt och mycket gav ett väldigt bra anförande, och Folkpartiet
              tar åt sig äran för allt det som har skett under de här fyra åren.
              När det gäller exempelvis den nya instans- och processordningen
              var alla partierna överens och beslutade detta under förra mandatperioden.
              Det var ett sätt att göra det mer rättssäkert och framför allt
              att ansökan skulle få ett tydligt slut. Det vinner både den som
              söker asyl och hela samhället på.
            </seg>
            <seg n="cee125b2">
              Nu ser vi dock när den nya instans- och processordningen är på
              plats att några begrepp, exempelvis väpnad konflikt och synnerligen
              ömmande omständigheter, har tolkats mer restriktivt än vad vi
              tänkte när vi stiftade den lagen förra mandatperioden.
            </seg>
            <seg n="1cd7eff6">
              Nu ska man göra en kartläggning av begreppet synnerligen ömmande
              omständigheter. Det välkomnar vi, men vi skulle önska att det
              går lite snabbare också. När det gäller begreppet väpnade konflikter
              ville vi redan när det kom upp i Migrationsöverdomstolen att man
              skulle göra en översyn för att bredda det. Men det sade man från
              borgerligt håll nej till.
            </seg>
            <seg n="f8523c64">
              Det här med att det ska vara en mer öppen och bättre asyl- och
              flyktingpolitik under denna period är lite att fara med osanning.
            </seg>
          </u>
          <note type="speaker" n="b7ed1b5a">
            Anf. 26 ULF NILSSON (fp) replik:
          </note>
          <u who="ulf_nilsson_15fa88" xml:id="i-b992b249408fdf16-3" n="bbd986b5">
            <seg n="6ce04243">
              Herr talman! Jag är inte orolig för att De rödgröna har olika
              reservationer. Jag blir nog orolig först om ni får makten, därför
              att då har jag ingen aning om vilken migrationspolitik ni kommer
              att föra.
            </seg>
            <seg n="73464025">
              Det är sant och i och för sig inte så konstigt att man är mer
              oenig i opposition än i majoritet, men ni har ju regerat tillsammans,
              visserligen inte i en koalitionsregering men ändå med stöd av
              Vänsterpartiet och Miljöpartiet. Ingen av de här sakerna som jag
              räknade upp arbetskraftsinvandring och utredningar om att lösa
              problemen med sjukvård och skola för gömda med mera åstadkom ni
              ju någon lösning på under de tolv år som ni faktiskt regerade
              och hade ansvar för detta. Det i kombination med att ni inte har
              några eniga förslag just nu gör att er oppositionspolitik för
              mig är mer eller mindre ett blankt papper.
            </seg>
            <seg n="129323f5">
              Vad jag skulle vara glad över att höra är naturligtvis på vilka
              punkter som Socialdemokraterna har ändrat sig och om ni har tagit
              beslut på er kongress eller på annan nivå. När det gäller till
              exempel sjukvård för gömda och när det gäller arbetskraftsinvandring
              med mera har Socialdemokraterna nu en annan inställning än under
              förra mandatperioden.
            </seg>
            <seg n="d9f9ed99">
              Jag tar inte åt mig äran utan sade tvärtom flera gånger att jag
              är glad över att en i stort enig riksdag antog den nya lagen om
              processordningen som vi utgår från. Jag tycker att den är bra
              och vill inte alls hävda att just Folkpartiet har varit ensamt
              om att få fram det. Tvärtom var vi tillsammans allihop om detta.
              Men jag är väldigt glad för att det faktiskt har hänt någonting
              under de här fyra åren. Jag ska inte upprepa det igen, men det
              har hänt saker och ting som har gjort svensk migrationspolitik
              öppnare, och det inträffade inte under era år i regeringen.
            </seg>
          </u>
          <note type="speaker" n="3f2be6fe">
            Anf. 27 MAGDALENA STREIJFFERT (s) replik:
          </note>
          <u who="magdalena_streijffert_70b77d" xml:id="i-4961f20ba4a0180a-5" n="9e60d5e0">
            <seg n="dd69bb86">
              Herr talman! Med tanke på att de borgerliga partierna inte hade
              en enda gemensam reservation under förra mandatperioden i den
              här frågan och ändå har lyckats föra en politik förstår jag inte
              Ulf Nilssons oro. Jag är inte orolig för den politik som vi tillsammans
              med Miljöpartiet och Vänsterpartiet kommer att föra om vi vinner
              valet den 19 september. Mycket av det står också att läsa i detta
              betänkande.
            </seg>
            <seg n="2ba8eee5">
              Det är riktigt att vi socialdemokrater har omprövat vår politik
              när det gäller några frågor, exempelvis tillgång till vård för
              papperslösa. Där har vi inga problem att komma överens. Det jag
              tycker är tråkigt är att utredningen har kommit i gång så sent,
              och fortfarande, vad jag vet, finns det ingen utredare.
            </seg>
            <seg n="d1e6ea8c">
              När det gäller arbetskraftsinvandringen pågick en utredning,
              Kaki, under förra mandatperioden. Vi var också eniga om att vi
              skulle ha arbetskraftsinvandring till Sverige. Vi alla var överens
              om att det var någonting positivt. Frågan var hur det skulle se
              ut, och utredningen kom fram till att det skulle vara myndighetsbaserat
              och att fackförbund och Arbetsförmedlingen skulle vara delaktiga
              i beslutet för att säkra för den som kommer hit och arbetar att
              det är sjysta villkor, bra löner och att de inte behöver arbeta
              för mindre lön och sämre villkor än de som finns för dem som kommer
              från Sverige. Jag tycker inte att det är konstigt. Tvärtom tycker
              jag att det är synd att man inte har med det i den lagstiftning
              om arbetskraftsinvandring som finns i dag.
            </seg>
            <seg n="172d1950">
              Återigen: Jag är inte orolig för att vi inte ska komma överens
              i den frågan, för i mångt och mycket tycker vi att det är positivt
              att hitta fler lagliga vägar till Sverige och Europa så att man
              också kan komma hit för att arbeta och inte bara söka asyl.
            </seg>
            <seg n="fffda568">
              När det gäller Helsingforssprogrammet ser det i mångt och mycket
              rätt bra ut med många fina ord. Problemet blir att de frågor som
              diskuteras i EU i dag handlar om återvändande, om Frontex, och
              det handlar bara om de restriktiva åtgärderna.
            </seg>
          </u>
          <note type="speaker" n="9ebcfdad">
            Anf. 28 ULF NILSSON (fp) replik:
          </note>
          <u who="ulf_nilsson_15fa88" xml:id="i-b992b249408fdf16-4" n="bbd986b5">
            <seg n="d0ad9542">
              Herr talman! När det gäller arbetskraftsinvandringen konstaterar
              vi att Socialdemokraterna röstade för avslag på propositionen
              och var fixerade vid att en myndighet och inte arbetsgivarens
              behov skulle avgöra. Man var inte nöjd med den lagreglering vi
              har infört om att kollektivavtal eller praxis ska gälla. Jag vet
              inte om ni har ändrat er där eller om ni är beredda att riva upp
              hela propositionen och börja om från början igen.
            </seg>
            <seg n="77415ca3">
              När det gäller vård för gömda har jag inte sett någon motion
              i riksdagen, annat än med allmänna formuleringar, som skulle tyda
              på att ni har samma inställning som Miljöpartiet och Vänsterpartiet
              har, nämligen rätt till vård för gömda med subventionerade villkor.
            </seg>
            <seg n="11b1d1e1">
              När det gäller andra frågor som nu är lösta, till exempel propositionen
              som kommer om att förhindra familjesplittring och så vidare vet
              jag inte vad ni tycker, men det är i alla fall frågor som ni inte
              löste under förra perioden.
            </seg>
            <seg n="ce90b8df">
              Helsingforssprogrammet har jag väl ett intryck av att Magdalena
              Streijffert tycker är bra i många avseenden men samtidigt menar
              blir svårt att genomföra. Vi tror på att EU-länderna solidariskt
              ska ta ansvar för bland annat en human flyktingpolitik. Det är
              väl därför det är viktigt att vi i Sverige driver de här frågorna.
            </seg>
            <seg n="858d1848">
              Magdalena Streijffert har inte på något tydligt sätt sagt att
              det skulle vara något fel på det sakliga innehållet i Helsingforssprogrammet,
              utan nu gäller det att genomföra det. Jag hoppas att vi kan få
              ett brett stöd i riksdagen för Sveriges linje när det gäller det.
            </seg>
            <seg n="0d2333b1">
              Faktum kvarstår alltså. Jag vet inte riktigt vilken linje Socialdemokraterna
              och den rödgröna alliansen tänker driva när de kommer till makten.
              Blir det en fortsatt utveckling mot en öppnare migrationspolitik,
              eller blir det samma stillastående politik som under den förra
              perioden?
            </seg>
          </u>
          <note type="speaker" n="9e9fee0e">
            Anf. 29 LARS GUSTAFSSON (kd):
          </note>
          <u who="lars_gustafsson_16707e" xml:id="i-625e2540514738bb-0" n="c96ab583">
            <seg n="2fc3b146">
              Herr talman! Jag vet inte om det är dags för ett filibusterinlägg.
              Jag kanske ska avstå från det.
            </seg>
            <seg n="8b1abcee">
              Jag tänker på hur föränderlig vår värld är. Den stora debatten
              har ju handlat om finanskrisen här i Europa, och det har varit
              en del dispyter och ordväxlingar mellan Island och England. Men
              man kan säga att det var en vulkan som fimpade den diskussionen
              genom att lägga aska över hela Europa. Sedan var det slut på den
              diskussionen.
            </seg>
            <seg n="73bfcfc9">
              Det är väl samma sak med migrationspolitiken: Den förändrar sig
              väldigt mycket, och därför får inte heller migrationspolitiken
              vara statisk utan måste kunna förändra sig efter det som händer
              i världen.
            </seg>
            <seg n="0d5683a1">
              När man kommer sent på talarlistan är det många frågor som redan
              har ventilerats, men jag tänkte ändå hålla mitt anförande som
              jag hade planerat.
            </seg>
            <seg n="88b8e565">
              Detta betänkande behandlar ett stort antal motioner och förslag
              som spänner över ett brett fält av frågor inom migrationspolitiken.
              Samtidigt finns det skäl att så här i senare delen av mandatperioden
              summera upp vad vi faktiskt har åstadkommit i Alliansen på det
              här området under mandatperioden, både själva och med Miljöpartiet.
            </seg>
            <seg n="c2a68479">
              Vi har fortsatt arbetet med att följa upp NIPU:n, den nya instans-
              och processordningen. Utvärderingsutredningen har presenterat
              sitt slutbetänkande förra sommaren, och man kom fram till att
              reformen har fungerat och till stora delar uppnått sitt syfte.
              Det fanns dock några frågor som skulle uppmärksammas. Som konsekvens
              har en utredning nu tillsatts som kommer att se över definitionen
              av synnerligen ömmande omständigheter och huruvida den har fått
              en striktare tolkning än vad som avsågs i riksdagsbeslutet. Därför
              beslöt Alliansen att se över frågan, och i går tillsattes utredningen
              som ska gå igenom utfallet av besluten och redovisa vad som bör
              göras en eventuell förändring av begreppet. Jag vill påminna om
              att Kristdemokraterna tillsammans med Centerpartiet, tror jag,
              hade ett annat förslag, där man skulle använda ordet särskilt
              i stället för synnerligen. Vi trodde nämligen att det skulle få
              den tolkning det sedan också fick, tyvärr. Vi får väl se hur det
              går med det.
            </seg>
            <seg n="ca228b09">
              Ett annat förslag som nu ligger på riksdagens bord handlar om
              åtgärder mot familjeseparation. Förslaget avser att inte i onödan
              separera barnfamiljer när det är uppenbart att uppehållstillstånd
              kommer att beviljas återigen ett positivt förslag.
            </seg>
            <seg n="0fcc5dad">
              Herr talman! Som kristdemokrat finner jag det glädjande att vi
              på olika områden kan boka av frågor som har engagerat oss under
              längre tid och under andra regeringskonstellationer. En utredning
              om papperslösas barns rätt till skolgång har redovisat sitt betänkande,
              och en utredning om vård för gömda och papperslösa har beslutats
              och kommer snart att presenteras.
            </seg>
            <seg n="781722d6">
              Det är också positivt att begreppet väpnad konflikt efter en
              tidigare mycket strikt tolkning på senare tid har uttolkats på
              ett sätt som mer närmar sig det som jag tror att många av oss
              inkluderar i begreppet. Här vill jag kommentera det som påståtts
              i debatten om att vi inte skulle vara villiga att se över det.
              Det var ju för att det bara fanns ett enda beslut vid ett enda
              tillfälle. Vi ville se detta prövat mot hela bredden av andra
              situationer. Nu har vi fått en mildare tolkning, åtminstone enligt
              vad jag har kommit fram till. Det kanske finns anledning att titta
              ytterligare på detta, men nu har vi fått ett vidgat begrepp som
              går mer i den riktning som de flesta av oss avsåg att det skulle
              göra.
            </seg>
            <seg n="aab8d354">
              Utöver detta kan vi glädjas åt att vi tillsammans med Miljöpartiet
              har infört vidgade möjligheter för arbetskraftsinvandring generösare
              än alla andra EU-länder. Detta är bara några reformer som vi har
              lyckats genomföra. Jag kan också lägga till insatser för kommuner
              för att de ska ta större ansvar för att ta emot ensamkommande
              barn. Där har vi tryckt på ganska kraftigt.
            </seg>
            <seg n="9e3da8e3">
              Utöver detta kan jag nämna att Kristdemokraterna har drivit och
              kommer att driva frågan om att inom 24 timmar utse en god man
              för ensamkommande barn. Jag tror att det är väldigt viktigt för
              att värna barns rättigheter. Jag tror också att det är viktigt
              att man tittar på hur barnkonventionen bättre kan implementeras
              riktigt och hänvisas till i olika bedömningar hos domstolar. Det
              handlar också om ett arbete om uppföljning av hur det ser ut för
              återvändande när de kommer till sina hemländer. Vi har nu en diskussion
              om olika etniska religiösa grupper, och detta handlar om att följa
              upp hur det ser ut när de kommer till sina hemländer igen.
            </seg>
            <seg n="763f7af6">
              Herr talman! Migrationspolitiken innehåller i huvudsak två väsentliga
              delar. Den första och viktigaste delen är att värna flyktingars
              och utsattas rätt till en rättssäker asylprövning med särskilt
              fokus på barn och barnfamiljer. I detta ingår att beakta mänskliga
              rättigheter de konventioner som Sverige har ratificerat. Det är
              grundläggande att de respekteras och utgör grundstommen i migrationspolitiken.
            </seg>
            <seg n="91df2a05">
              Ibland sätts systemet på prov, exempelvis när det gäller apatiska
              barn. Jag tycker mig här se en positiv trend i bedömningarna,
              bort från tidigare mandatperiods syn på dessa barn och deras familjer,
              och i hur man handlägger dessa ärenden. Men som vid all myndighetsutövning
              är det viktigt att man finner rätt balans och nivå i bedömningarna
              utifrån gällande lagstiftning och hur praxis utvecklar sig.
            </seg>
            <seg n="665f8af2">
              När detta väl är sagt finns det en annan del som upprätthåller
              principen om ett fungerande regelverk som definierar när man inte
              har möjlighet till uppehållstillstånd. De som inte kvalificerar
              sig efter en rättssäker asylprövning ska kunna återvända på ett
              säkert och humant sätt. Jag tror inte på en gränslös invandring
              i den värld som finns i dag. I samma stund som vi ger människor
              rätt att bosätta sig i landet påtar vi oss fullt ut en skyldighet
              för dessa människor och deras rättigheter. Däremot är jag öppen
              för utvecklade möjligheter för människor från andra länder att
              finna sin utkomst och bosättning i vårt land där man, förutom
              att man har en egenförsörjning och en framtid, också bidrar till
              det gemensamma bästa och välståndet i Sverige.
            </seg>
            <seg n="10413fee">
              Herr talman! Det finns några motioner som tar upp dessa frågor.
              Om man undantar de rent regulariseringsbetonade förslagen kan
              det under nästa mandatperiod finnas anledning att se över hur
              man kan gå vidare för att ytterligare öppna för människor som
              vill söka arbete i vårt land. Naturligtvis måste möjligheterna
              till arbete först utredas, så att man kan väga olika frågeställningar
              mot varandra och hur förslagen ska utformas.
            </seg>
            <seg n="23ea1404">
              Herr talman! I mitt anförandemanus har jag markerat käpphäst
              här. Jag brukar i mina anföranden återkommande betona vikten av
              arbete för fred och generöst bistånd i världen. Det är det ojämförligt
              bästa sättet att förhindra att människor över huvud taget måste
              lämna sina hem. Ibland tycks det i migrationsdebatten som om det
              oåterkalleligt måste vara så att människor runt omkring i världen
              måste söka sin framtid någon annanstans. Det är givetvis välkommet
              att människor ibland vill röra på sig och pröva nya utmaningar,
              men det ska väl inte bero på inhumana regimer, korrupta despoter
              eller ekonomiska intressen?
            </seg>
            <seg n="11906536">
              I ett tv-program som sändes för några månader sedan lyftes frågan
              om torka i Afrika fram. Den beskrevs som något utanför mänsklig
              kontroll. Längre fram i programmet visade det sig att regimen
              i landet hade låtit vattenledningarna förfalla på grund av inre
              stridigheter, vilket innebar att den berörda befolkningen inte
              kunde bevattna sina odlingar. Man frågar sig varför inte det internationella
              samhället satsar på att hjälpa befolkningen och verkar för att
              regimer inte ska missbruka sin makt på detta sätt.
            </seg>
            <seg n="075b5397">
              Ett annat exempel är Afghanistan, där internationell trupp med
              svenskt inslag försöker upprätthålla ordningen och lugnet så att
              en demokrati kan etableras.
            </seg>
            <seg n="12c988e1">
              Krig och våld är avskyvärt, men hur många barn, barnfamiljer
              och vuxna skulle inte tvingas lämna sina hem om ingen bistod landet?
              Det finns ett välkänt uttalande som lyder: Det är lätt att älska
              mänskligheten men mycket svårare att älska medmänniskan.
            </seg>
            <seg n="1ccac6d7">
              Herr talman! Kristdemokraterna och jag står för en medmänsklig
              politik en politik som också ser en medmänniska i den som kommer
              från andra världsdelar och som inte tycks passa in i den svenska
              standardnormen. Här måste vi alla bidra till att föra detta vidare
              till våra medmänniskor i vårt land och i världen. Med detta yrkar
              jag bifall till utskottets förslag i betänkandet.
            </seg>
          </u>
          <note type="speaker" n="b0a5c880">
            Anf. 30 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-7" n="5ab6a687">
            <seg n="e8333251">
              Herr talman! Lars Gustafsson och jag är väldigt överens om att
              biståndet är en viktig fråga när det gäller att faktiskt hjälpa
              människor att stanna i sina hemländer, om de vill det. Men då
              är det lite konstigt att man tar 2,5 miljarder av biståndet för
              att betala flyktingmottagning här i Sverige. De pengarna hade
              gjort bättre nytta i deras hemländer.
            </seg>
            <seg n="b2a12c7a">
              Redan i höstbudgeten var det drygt 2 miljarder kronor som ni
              tog från biståndet. Och i den senaste vårpropositionen tog ni
              520 miljoner till. Varför? Det skulle jag vilja veta.
            </seg>
            <seg n="30ab767e">
              Du talade om familjeseparation, och det kommer ett förslag som
              är bättre än det som vi såg från början, när det kom från Moderaternas
              bord, tack vare att ni mindre partier har lyckats ändra det. Men
              vi tre partier tycker inte att ni går tillräckligt långt. Vi har
              skrivit en gemensam motion som ni sedan kommer att få ta ställning
              till i utskottet.
            </seg>
            <seg n="ce128500">
              Men jag vill återkomma till det här med återvändande och den
              rättvisa prövningen. Det är nämligen stora grupper som får avslag
              på sina ansökningar, och det känns inte alltid rättvist. Ibland
              får de avslag på ansökningar som grupp, även om man gör en individuell
              bedömning. Vi har till exempel en stor grupp som jag vet att kyrkorna
              har engagerat sig väldigt mycket i under de senaste åren. Det
              är de kristna i Irak, som ju ska skickas tillbaka. Det är stora
              tragedier det vet Lars Gustafsson också för dem som åker tillbaka.
              Jag skulle vilja veta: Tycker Lars Gustafsson att det är rättvist?
            </seg>
          </u>
          <note type="speaker" n="9c0f01ea">
            Anf. 31 LARS GUSTAFSSON (kd) replik:
          </note>
          <u who="lars_gustafsson_16707e" xml:id="i-625e2540514738bb-1" n="c96ab583">
            <seg n="48fb4a1c">
              Herr talman! Jag sitter inte och sysslar med biståndsfrågor explicit,
              men jag fick i alla fall noterat att vi framöver ger det största
              biståndet någonsin i svensk historia. Det har jag för mig att
              jag har fått uppgifter om.
            </seg>
            <seg n="74a26c4c">
              Det är klart att en viss del av detta faktiskt kan betecknas
              som ett arbete för att hjälpa människor tillbaka till sitt land.
              Den definitionen är lite svår, men jag vet att det är det största
              vi någonsin har gett.
            </seg>
            <seg n="0d59a730">
              När det gäller familjeseparationen är det väl ändå det förslag
              som vi gemensamt lägger på riksdagens bord som gäller. Jag har
              tittat på er motion. Jag förstår inte riktigt de farhågor som
              ni där har framfört. Jag förstår inte riktigt hur ni tolkar att
              det är på det viset. Jag tycker faktiskt att de undantagen finns
              med där. Men vi kan väl ta upp det vid det tillfället, när den
              debatten kommer.
            </seg>
            <seg n="6dfaf69f">
              När det gäller olika grupper i Irak har jag återkommande framfört
              vikten av att ha kunskap om landet de återvänder till och att
              det finns olika former av grupper. Vissa grupper kan faktiskt
              inte hitta en intern flyktingsituation därför att de har en övertygelse
              eller så finns det andra skäl som gör att de faktiskt är utsatta
              vart de än flyttar i det här landet. Därför är det så oerhört
              viktigt att man har landinformation. Nu vet jag att man arbetar
              med detta.
            </seg>
            <seg n="d1ac5338">
              Jag skulle gärna se att Migrationsverket ytterligare uppgraderar
              detta tillsammans med de frivilligorganisationer som har en väldigt
              god kunskap om hur det ser ut just nu. Vi vet nämligen att det
              i vissa länder inte är acceptabelt att ha en övertygelse som strider
              mot den gängse. Det är på ett annat sätt än vi här förstår.
            </seg>
            <seg n="8693b343">
              Vi förstår inte riktigt det tror jag också att jag har skrivit
              i något anförande den kulturella, etniska och religiösa dimensionen
              i de här länderna. I vårt land får man inte det förtrycket, men
              där är det på ett annat sätt. Därför måste man också ta åt sig
              detta på de här myndigheterna. Men det blir väldigt svårt att
              i den här kammardebatten ge sig in på enskilda fall och enskilda
              bedömningar, och det tror jag att Bodil Ceballos känner till.
            </seg>
          </u>
          <note type="speaker" n="164f9f07">
            Anf. 32 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-8" n="5ab6a687">
            <seg n="36a11d1b">
              Herr talman! Ja, men då kan man återkomma till det här med biståndet.
              Att vi har ett högt bistånd beror på att vi har god ekonomi. 1
              procent av vår bni går till bistånd varje år.
            </seg>
            <seg n="5c8183dc">
              Under er mandatperiod har ökningen av avräkningarna dubblerats
              när det gäller flyktingmottagande, eller kanske till och med mer
              än dubblerats. Man får ju ta en viss del av biståndet enligt de
              internationella reglerna till att betala flyktingmottagning i
              Sverige, i det här fallet. Du säger att det är för att hjälpa
              dem tillbaka till sitt land. Men det handlar om att ta emot i
              vårt land.
            </seg>
            <seg n="eabf4ace">
              Man kan då titta på hur mycket som faktiskt går till flyktingmottagning.
              Det finns vissa siffror som visar på att det är 90 procent av
              flyktingmottagandet i Sverige som betalas med biståndsmedel. Det
              tycker inte jag är rimligt. Det är nästan hälften av hela migrationsområdets
              budget. Migrationsverket och andra har ju också andra uppgifter.
              Det är inte bara flyktingmottagning. Därför vore det klädsamt
              om Kristdemokraterna framöver försökte minska denna stora mängd
              resurser som förs från biståndet till flyktingmottagning här i
              Sverige.
            </seg>
            <seg n="523216b3">
              Sedan kan man återgå till de kristna i Irak. Där har vi det här
              problemet. Vi har en rättssäker prövning. De har blivit prövade
              enligt vår svenska rättssäkra lag med domstolssystem etcetera.
              Men det upplevs inte som rättvist. Det upplevs inte som rättvist
              av medborgare här i landet. Det upplevs naturligtvis inte som
              rättvist av de drabbade. Det upplevs inte som rättvist av kyrkorna.
            </seg>
            <seg n="94200b84">
              Vi måste hitta en balans i den här relationen med rättvisa prövningar
              och rättssäkra prövningar. Det får inte bara vara rättssäkert.
              Det måste också upplevas som rättvist för att det ska få en trovärdighet
              och för att det ska få en legitimitet.
            </seg>
          </u>
          <note type="speaker" n="3b98d58a">
            Anf. 33 LARS GUSTAFSSON (kd) replik:
          </note>
          <u who="lars_gustafsson_16707e" xml:id="i-625e2540514738bb-2" n="c96ab583">
            <seg n="06d79793">
              Herr talman! Det finns ett gammalt talesätt som lyder: Vad är
              sanning? Det kan vara lite synonymt med: Vad är rättvist?
            </seg>
            <seg n="52de5382">
              När det gäller bistånd noterar jag i alla fall att vi mitt under
              finanskrisen har det största biståndet någonsin. Jag tycker att
              det är ganska skapligt även om det är i absoluta termer och kanske
              inte i procent.
            </seg>
            <seg n="3b12ef0a">
              För mig är definitionen av rättssäkert och rättvist att man lever
              upp till de mänskliga rättigheterna och följer de principer som
              finns i barnkonventionen. Det är den ramen vi har för att definiera
              vad våra bedömningar ska vara.
            </seg>
            <seg n="4054b1ac">
              Sedan är det en annan fråga vad som är rättvist. Vi har ju här
              stora debatter om skattesatser och vad som är rättvist. Vad som
              är rättvist är alltid relativt. Men för mig är det rättvist när
              man uppfyller de kriterier som jag nämnde i mitt anförande. Det
              handlar om att uppfylla de kriterier som FN:s stadgar har gett
              vid handen, alltså de här konventionerna och så vidare, och att
              uppfylla dessa fullt ut. Ibland görs inte det. Det är riktigt.
            </seg>
            <seg n="9f8ca602">
              Vi kan inte tala om att de apatiska flyktingbarnen behandlades
              rättvist under den förra mandatperioden. Hade man följt barnkonventionen
              hade det varit mycket enklare att lösa problematiken. Det är därför
              som jag och Kristdemokraterna tror att barnkonventionen måste
              implementeras bättre eller definieras på något vis, på samma sätt
              som man gör i Norge, för att den ska få det här genomslaget vid
              bedömningar i domstolarna. Då tror jag i alla fall att vi uppnår
              mycket rättvisare behandlingar, på ett rättvist sätt.
            </seg>
          </u>
          <note type="speaker" n="968c0199">
            Anf. 34 Statsrådet TOBIAS BILLSTRÖM (m):
          </note>
          <u who="tobias_billstrom_07825a" xml:id="i-0f0f1269443ac4d1-0" n="0db7bba1">
            <seg n="85be767e">
              Herr talman! Det är roligt att stå här i kammaren i mandatperiodens
              sista generaldebatt om migrationspolitiken. Det är på många sätt
              en historisk mandatperiod som snart ligger bakom oss.
            </seg>
            <seg n="bb75aa7a">
              Den här mandatperioden har vi inte lekt gudar på Olympen. Borta
              är tiden då migrationsministern var granne med Gud och höll människors
              öden i sina händer. Den nya instans- och processordningen har
              landat, och det är sakskälen som avgör i en rättssäker myndighets-
              och domstolsprövning.
            </seg>
            <seg n="066c32b3">
              Det är lika för alla, oavsett politikernas inblandning, oavsett
              mediernas uppmärksamhet och oavsett vilken politisk majoritet
              som styr Sverige. Och skälen att få lov att stanna uppkommer utomlands,
              inte i Sverige på grund av orimligt långa handläggningstider.
            </seg>
            <seg n="8cc8e21b">
              Denna mandatperiod har vi tvärtom lyft människor från att vara
              pjäser på en spelplan till att kunna bli sin egen lyckas smed.
              Genom att låta den som får ett arbete komma till Sverige och bli
              en värderad del av vårt samhälle har vi öppnat en laglig möjlig
              väg in i klubb Europa. Detta innebär en chans för människor till
              högre livskvalitet och till en klassresa på egna meriter utan
              att vara vare sig offer eller särskilt utvald av någon beslutsfattare.
            </seg>
            <seg n="0ea06e3e">
              Samtidigt har vi tagit ett mycket stort ansvar för våra medmänniskor
              i nöd. 102 000 asylsökande har kommit hit under mandatperioden.
              Av dem har närmare 50 000 fått lov att stanna. Det har följt på
              en medmänsklig politik som Sverige har haft mycket länge med brett
              stöd bland befolkningen.
            </seg>
            <seg n="89a40161">
              Det historiska den här mandatperioden har varit att vi har vidgat
              vyerna i övriga Europa. Från att vi i Sverige har varit mycket
              osynliga i den europeiska politikutvecklingen är vi nu med och
              påverkar våra grannländer för större öppenhet, delat ansvar och
              fler insatser när det gäller vuxna och inte minst när det gäller
              minderåriga. Sverige kan inte ensamt stå som garant för humanitet
              i Europa.
            </seg>
            <seg n="52b84e8f">
              Vi har också skapat ordning och reda genom korta handläggningstider,
              satsningar på återvändande, försörjningskrav för anhöriginvandring
              och rimliga bestämmelser som motverkar onödiga familjeseparationer.
              Med denna historiska mandatperiod som grund blickar vi nu vidare
              framåt in i nästa mandatperiod.
            </seg>
            <seg n="5227e4a2">
              Herr talman! I vårt närområde står vi alltjämt inför en utmaning
              när det gäller mottagande av ensamkommande minderåriga. Sverige
              tar ett enormt ansvar när det gäller denna grupp. Ett fåtal kommuner
              i Sverige tar en orimligt stor del av det ansvaret. Fler kommuner
              måste träda fram, ta sitt ansvar, visa solidaritet med dessa ungdomar
              och med sina grannkommuner.
            </seg>
            <seg n="b2b14b2c">
              Jag tror också att vi måste belysa den här frågan på andra sätt
              för att nå hela vägen fram. I debatten fokuseras det ofta på potentiella
              problem men sällan på möjliga fördelar.
            </seg>
            <seg n="9cd89b07">
              För avfolkningsbygder är invandring något som kan vara mycket
              positivt, som kan vitalisera och som kan skapa möjligheter. I
              kommuner som Gotland, Härnösand och Skellefteå ser man de ensamkommande
              minderåriga som eftertraktade kommunmedborgare. Det är ett synsätt
              som jag tror att vi behöver föra ut till våra kolleger i landets
              kommunala församlingar.
            </seg>
            <seg n="6d00903e">
              Samtidigt som det är fullkomligt nödvändigt att få fler platser
              i anvisningskommuner som kan sköta mottagandet av ensamkommande
              måste vi se till att underhålla den verksamhet som redan bedrivs.
              Helsingforss stads stora satsning på att utreda familjehem noga
              i förväg och inte slentrianmässigt acceptera en familjeplacering
              är lovvärd i det sammanhanget. Tillsyn och kvalitetssäkring måste
              ske nu mitt i växtvärken för att man ska undvika komplikationer
              längre fram.
            </seg>
            <seg n="c081d4b9">
              Vi måste också tala om återvändandearbetet när det gäller ensamkommande
              minderåriga. Även de måste återvända om de får ett avslag på sin
              asylansökan. I någon mån handlar återvändandearbetet om eftersökning
              av föräldrar och samverkan med sociala myndigheter i den unges
              hemland. Men det handlar också om vilket stöd som ges den unge
              efter avslag här i Sverige.
            </seg>
            <seg n="7e5ff77d">
              Asylprocessen kan sluta på två sätt, med bifall eller avslag.
              Det gäller både vuxna och minderåriga. För alla som fått avslag
              finns en skyldighet att återvända självmant, annars med tvång.
              Att uppmuntra någon att ignorera domstolsbeslut och ge falska
              förespeglingar om att ett nej inte alltid är ett nej är förödande.
              Jag tror nog att alla förstår att om falska förhoppningar och
              ett liv i väntan och limbo är nedbrytande för en vuxen är det
              om möjligt ännu mer förgörande för en ung människa.
            </seg>
            <seg n="bc093432">
              Låt mig vara tydlig på den punkten. Avslag är avslag. Det blir
              inga amnestier. Det blir inga engångslösningar. Det blir inga
              regulariseringar.
            </seg>
            <seg n="73f77b43">
              Sverige erbjuder en generös möjlighet till asyl för den som flyr
              undan krig och förföljelse med få motsvarigheter i vår omvärld.
              Sverige har ett av världens mest öppna och inbjudande system för
              lagstiftning för den som vill flytta till vårt land för att arbeta
              och skapa sig en bättre framtid. Sverige bidrar långt mer än vad
              som kan krävas till bistånd och internationella insatser för att
              göra vår värld bättre och säkrare. Det är i detta vi tar avstamp
              när vi blickar framåt och vidgar vyerna.
            </seg>
            <seg n="a5a31397">
              Herr talman! Det är angeläget att se det större perspektivet
              inom migrationspolitiken, att inte se världen med skygglappar
              och dela in den i stuprör, politikområden eller på annat vis begränsa
              sikten för den som är beslutsfattare.
            </seg>
            <seg n="64da4533">
              Arbetskraftsinvandringen är i sin linda i vårt land. Den måste
              på sikt bli mer omfattande inom övriga Europa. Det är både ur
              ett medmänskligt och samhällsekonomiskt perspektiv nödvändigt
              att öppna upp Europa och låta andra komma in på Europas arbetsmarknad.
              Klubb Europa ska inte vara en klubb för inbördes beundran. Den
              ska vara öppen för den som arbetar och gör rätt för sig.
            </seg>
            <seg n="295dd912">
              Det är intressant att se hur vi nu får praktiska exempel på detta
              även i vår vardag. Så sent som i dag finns det en artikel i Dagens
              Nyheter om hur tre kommunalråd reser till Kolahalvön i Ryssland
              för att ragga arbetskraft till kommunen i Västerbotten med dess
              krympande och åldrande befolkning. Vi måste pröva i alla fall,
              säger kommunalrådet Roland Wermelin till Västerbottens-Kuriren.
              Befolkningen i Sorsele blir allt äldre samtidigt som många inom
              äldreomsorgen går mot pension.
            </seg>
            <seg n="96d46261">
              Flyktingmottagningen i denna inlandskommun är den största i landet
              i förhållande till folkmängden. Det behövs ändå arbetskraftsinvandring
              för att klara obalansen. Jag tror att vi kommer att få se fler
              exempel på detta och mer diskussion under den kommande mandatperioden.
              Alliansen är redo att axla utmaningen att föra denna debatt framåt.
            </seg>
            <seg n="179b6022">
              Arbetet med ett gemensamt europeiskt asylsystem måste också föras
              i hamn. Ansvaret för stora migrationsströmmar måste fördelas över
              Europa så att rättssäkerhet och likabehandling kan säkerställas.
              Med en gemensam yttre gräns måste vi få till stånd ett gemensamt
              asylsystem som går att lita på.
            </seg>
            <seg n="a0d8c921">
              Det är också angeläget att framöver ytterligare vidga möjligheterna
              till cirkulär migration, att undanröja hinder och underlätta för
              dem som migrerar. Det handlar inte bara om migrationspolitikens
              område utan även om områden som integration, sociala frågor, utveckling
              och näringspolitik. Framtiden ligger inte i minskad rörlighet
              eller minskad migration utan i fler rörelser till fler länder
              och med olika karaktär.
            </seg>
            <seg n="5e1485d2">
              Det gäller också att se kopplingarna mellan utveckling, bistånd
              och migration. Frivillig migration är bra och ska underlättas,
              men grunden till ofrivillig migration vore det bra om vi kunde
              få bukt med. Att stödja frihandel, ekonomisk utveckling och demokrati
              i tredje världen är nödvändigt i den strävan.
            </seg>
            <seg n="040d7807">
              Det är alltid positivt när vi kan se hur länder som tidigare
              har varit ofrivilliga emigrantländer fortsätter att vara tätt
              knutna till vårt land, till Sverige men nu på basis av handel,
              investeringar och kunskapsutbyte. Att i det läget underlätta diplomatiska
              relationer, handel och återetablering av dem som en gång lämnade
              landet är en omistlig del i en sammanhängande migrationspolitik.
            </seg>
            <seg n="885e371e">
              Ytterligare en viktig insats som bör diskuteras ur ett migrationspolitiskt
              perspektiv är svenska försvarets insatser i till exempel Afghanistan.
              Syftet med svenska truppers insatser är att återställa och säkerställa
              fred och säkerhet i ett land som i dag förlorar många av sina
              medborgare genom ofrivillig migration.
            </seg>
            <seg n="84937359">
              Migrationspolitiken måste ses i ett vidare sammanhang. Den är
              alldeles för stor för att få plats i sitt eget begränsade stuprör.
              Den måste ses i ett större perspektiv. Det handlar om att se till
              helheten, att säkerställa fred och frihet och att göra rörlighet
              till något möjligt och önskvärt samtidigt som vi verkar mot grunderna
              till ofrivillig migration.
            </seg>
            <seg n="75c84dfc">
              (Applåder)
            </seg>
          </u>
          <note type="speaker" n="d4da9690">
            Anf. 35 KALLE LARSSON (v) replik:
          </note>
          <u who="kalle_larsson_af99a5" xml:id="i-79829ac4977665de-2" n="d3a315c8">
            <seg n="89853471">
              Herr talman! Låt mig, även om repliken gäller Tobias Billström,
              tacka Centerpartiet, Kristdemokraterna och Folkpartiet för att
              man så väl besvarade de frågor jag ställde om vilken riktning
              man vill se på svensk migrationspolitik. Vi fick en uppradning
              av olika förslag till positiva reformer som borde genomföras,
              som de borgerliga partierna vill genomföra.
            </seg>
            <seg n="ae6b62ae">
              I väldigt stor utsträckning stämmer de överens med de reservationer
              som oppositionspartierna i dag gemensamt har avlämnat. Det handlar
              om barns rättigheter, om lagliga vägar för att söka asyl, om kvinnors
              asylskäl. Det är tre exempel som borgerliga partier lyfter fram
              för att visa på vilken riktning man vill att svensk migrationspolitik
              ska gå i.
            </seg>
            <seg n="5b9a8b09">
              Den stora frågan är vem som står i vägen. Det är min första fråga
              till Tobias Billström. Varför står du i vägen för de förändringar
              som oppositionspartierna vill genomföra och som dina alliansfränder
              också är intresserade av att diskutera?
            </seg>
            <seg n="60455564">
              Låt mig säga att jag har fått den här diskussionen inte bara
              på eget bevåg men ändå precis dit där jag vill att den ska befinna
              sig. Vi har just nu en diskussion i Sveriges riksdag, i Sveriges
              lagstiftande församling där vi har lite av en tävling om vem som
              vill mest, vem som vill ha den mest humana politiken, vem som
              har den mest öppna attityden till invandring och flyktingar.
            </seg>
            <seg n="b23ad7da">
              Det är en diskussion som jag gärna ser att vi tar. Vid jämförelse
              med länder i omvärlden som vi ser är det uppenbart att det är
              en helt annan diskussion. Låt oss försöka fortsätta att föra den
              diskussionen. Jag är dessutom ganska övertygad om att vi kommer
              att kunna komma ganska långt från Vänsterpartiets sida i den tävlingen.
            </seg>
            <seg n="c8297a63">
              Allra sist som min andra fråga: Mona Sahlin sade i Ekots lördagsintervju
              för ett halvår sedan att hon skäms för hur man behandlar de apatiska
              flyktingbarnen. Är det inte dags att Moderaterna också drar samma
              slutsats?
            </seg>
          </u>
          <note type="speaker" n="6cf6ffb8">
            Anf. 36 Statsrådet TOBIAS BILLSTRÖM (m) replik:
          </note>
          <u who="tobias_billstrom_07825a" xml:id="i-0f0f1269443ac4d1-1" n="0db7bba1">
            <seg n="2fe23724">
              Herr talman! Vad intressant att Kalle Larsson just började med
              den frågan. Min reflektion var nämligen att det var intressant
              att man i samma veva som man gör det här utspelet och säger att
              man skäms över de beslut man fattade förklarar att ens talespersoner,
              de som ska ingå i den regeringen som man levererar, är exakt samma
              personer som då, för bara några år sedan, var medansvariga till
              att utforma den här politiken.
            </seg>
            <seg n="c926a811">
              För mig och mitt parti är det helt annorlunda. Vi har i ord och
              gärning under den här mandatperioden visat att vi har rört på
              oss. Det finns kanske någon from förhoppning hos Socialdemokraterna
              att om olyckan skulle vara framme i september och Vänstern och
              Miljöpartiet brister i samarbetsvilja under den kommande mandatperioden
              så ska man vända sig till oss moderater för att söka stöd.
            </seg>
            <seg n="b33580fd">
              Låt mig då tala om att så är det inte. Den historien har vi lämnat
              bakom oss. Vi har under den här mandatperioden visat att vi har
              tagit ut en ny kurs för migrations- och asylpolitiken, och den
              står vi fast vid.
            </seg>
            <seg n="3ec361bb">
              Jag skulle däremot kunna göra en lång lista över det som inte
              framgått av det här betänkandet, de frågor där ni är oeniga. Det
              gäller det gemensamma europeiska asylsystemet, arbetskraftsinvandring,
              återvändandepolitiken, frågan om huruvida vi ska ha en amnesti
              i Sverige, frågan om hur mottagandet ska vara organiserat och
              om vi ska ha kvar det egna boendet, vilket tydligen Vänstern och
              Miljöpartiet vill men inte Socialdemokraterna, och slutligen försörjningskravet
              som vi debatterade för någon månad sedan. Ni från Vänstern och
              Miljöpartiet vill avskaffa detta, och Socialdemokraterna undviker
              mycket försåtligt att skriva under det särskilda yttrande som
              ni gemensamt lade fram.
            </seg>
            <seg n="89ece724">
              Jag skulle gärna vilja ha svar på de här frågorna, för de rör
              någonstans vid kärnfrågorna. Vi kan diskutera huruvida ni har
              satt ihop några enskilda reservationer, men i grundfrågan är det
              inte vi som har det historiska ansvaret, den historiska bördan
              av att inte kunna komma överens. Det är ni tre, för under hela
              den förra mandatperioden körde migrationspolitiken konsekvent
              i diket, hela vägen fram till den tillfälliga lagstiftning som
              antogs här i riksdagen med en kritik från Lagrådet och från berörda
              jurister som var förödande.
            </seg>
            <seg n="df8b4ba4">
              Det skulle vara intressant att få svar på de här frågorna.
            </seg>
          </u>
          <note type="speaker" n="d22b6c27">
            Anf. 37 KALLE LARSSON (v) replik:
          </note>
          <u who="kalle_larsson_af99a5" xml:id="i-79829ac4977665de-3" n="d3a315c8">
            <seg n="c6751e21">
              Herr talman! Låt mig till att börja med säga att jag ställer
              upp på en diskussion och debatt med Tobias Billström i vilket
              läge som helst om var enigheten är störst och i vilket sammanhang
              som vi kommer att kunna föra svensk migrations- och asylpolitik
              längst. Hys ingen tvekan på den punkten!
            </seg>
            <seg n="363f4108">
              Samtidigt gör Tobias Billström det väldigt enkelt för sig. Jag
              ställde två frågor: Varför står Tobias Billström i vägen för förbättringar
              när det gäller kvinnors, hbt-flyktingars och barns asylskäl? Varför
              står Tobias Billström i vägen när en samlad opposition vill göra
              förändringar och hans egna alliansfränder också säger sig vara
              intresserade av detta?
            </seg>
            <seg n="fee2c868">
              Då står ju ett enda parti, Moderaterna, i vägen för de positiva
              förändringar som vi i övrigt skulle kunna vara överens om. Min
              fråga till Tobias Billström är inte om han kan räkna upp ett antal
              frågor där vi andra är oense. Det har han visat att han tycker
              att han kan. Min fråga är i stället: Varför står du i vägen för
              de positiva förändringar som alla andra här inne faktiskt vill
              genomföra?
            </seg>
            <seg n="fabb1df5">
              Min andra fråga får jag tydligen också upprepa. Låt mig hoppas
              att vi åtminstone kan få något slags antydan till ett svar. Tobias
              Billström och hans parti var ett av två partier som är ansvariga
              för behandlingen av apatiska flyktingbarn för några år sedan,
              då man misstänkliggjorde föräldrarna och barnen själva för att
              ha simulerat sin apati. Man tog ställning för att dessa barn skulle
              avvisas.
            </seg>
            <seg n="751238b9">
              Socialdemokraternas partiledare Mona Sahlin har mycket tydligt
              och klart tagit avstånd från detta och till och med gått så långt
              att hon har sagt att hon skäms för den politik det egna partiet
              då bedrev och att hon vill ha en förändring.
            </seg>
            <seg n="eec901bb">
              Min fråga till Tobias Billström är: Kan du inte vara man nog
              att för ditt partis räkning ta ställning på samma sätt och tala
              om och begå självkritik för den politik som ni bedrev på den tiden,
              när sjuka barn avvisades med berått mod från vårt land?
            </seg>
          </u>
          <note type="speaker" n="db91992a">
            Anf. 38 Statsrådet TOBIAS BILLSTRÖM (m) replik:
          </note>
          <u who="tobias_billstrom_07825a" xml:id="i-0f0f1269443ac4d1-2" n="0db7bba1">
            <seg n="22acd4d9">
              Herr talman! Vad var det vi gjorde i går från regeringens sida?
              Jo, vi fattade beslut om hur viktigt det var att ta reda på hur
              bestämmelsen om synnerligen ömmande omständigheter egentligen
              tillämpas, särskilt när barn är berörda, eftersom detta är den
              centrala frågan när vi diskuterar de apatiska barnen. Det var
              därför vi ändrade lagstiftningen gemensamt i riksdagen, inte sant,
              för att undvika att den typen av situationer uppkom.
            </seg>
            <seg n="f87cabb4">
              Det är alltid lätt att göra symbolhandlingar och gå ut och säga
              att man ber om ursäkt för dittan eller dattan. Det gör inte jag.
              Jag gör som minister precis tvärtom: Jag ser till att vi tar fram
              ny lagstiftning som fungerar. Men, Kalle Larsson, bevisbördan
              i den här frågan åvilar inte mig när det gäller att kunna visa
              att man levererar bra lagstiftning. Den åvilar er. Det är vi som
              gör de här sakerna, tillsammans i Alliansen, en bred politisk
              enighet i den här kammaren.
            </seg>
            <seg n="269b9f11">
              Det är samma sak när det gäller frågan om hbt och de perspektiv
              som finns i det sammanhanget. Vi har under hela mandatperioden,
              sedan jag blev statsråd faktiskt, skickat tydliga signaler till
              Migrationsverket. Det var en av de första åtgärderna som jag vidtog:
              att ändra i regleringsbrevet och ge verket ett tydligt uppdrag
              att återkomma till regeringen och meddela hur man utbildar sin
              personal för att handlägga de här frågorna. Vilka sådana initiativ
              togs under er tid vid makten?
            </seg>
            <seg n="ce291801">
              Vi har anslagit resurser. Vi har gett avrapporteringsuppdrag.
              Vi har konsekvent i varje regleringsbrev följt upp detta.
            </seg>
            <seg n="d6e59431">
              När det gäller kvinnors asylskäl är det precis likadant. Där
              finns också ett uppdrag till verket att komma tillbaka.
            </seg>
            <seg n="ce0c5fe0">
              Det är skillnaden mellan att prata och prata och prata och i
              efterhand be om ursäkt för sådant som gick fel och att visa att
              man faktiskt åstadkommer saker och ting i realiteten där det betyder
              någonting. Det är möjligen också skillnaden mellan den regering
              som i dag styr Sverige och den som skulle kunna tänkas styra Sverige
              om olyckan är framme i september.
            </seg>
            <seg n="75c84dfc">
              (Applåder)
            </seg>
          </u>
          <note type="speaker" n="7294790e">
            Anf. 39 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-9" n="5ab6a687">
            <seg n="8e77f7c6">
              Herr talman! Om lyckan är framme byter vi regering den 19 september.
            </seg>
            <seg n="ec7864dc">
              Jag skulle vilja börja med att fråga om det som ministern tog
              upp om den ofrivilliga migrationen och att vi måste arbeta för
              att minska den ofrivilliga migrationen. Där är vi helt överens.
              Sedan har man olika sätt att göra det.
            </seg>
            <seg n="cca0507e">
              Vårt sätt att se det är att man måste arbeta, som ministern också
              sade, med konfliktlösning, fredsfrämjande, fattigdomsbekämpning
              etcetera. Det är naturligtvis det enda sättet att faktiskt komma
              till rätta med den ofrivilliga migrationen, samtidigt som man
              ser till att den frivilliga migrationen inte stoppas.
            </seg>
            <seg n="38ea51fa">
              Det vi ser allra mest är dock att man försöker stoppa den ofrivilliga
              migrationen genom att höja murarna runt Europa. Jag har inte uppfattat
              att ministern har motarbetat Frontex uppbyggnad så som jag skulle
              vilja att ministern faktiskt gör, att ministern i stället för
              Frontex arbetar ännu mer aktivt med biståndsfrågorna etcetera.
            </seg>
            <seg n="80e595e8">
              Nu har vi den situationen, som jag tog upp i mitt förra inlägg,
              att vi betalar en väldigt stor del av flyktingmottagningen i Sverige
              med hjälp av biståndet. Då kanske jag kan få ett svar från migrationsministern
              på hur stor andel det är av flyktingmottagandet i Sverige som
              betalas av biståndsmedel. Jag menar att om vi ska arbeta för att
              stävja den ofrivilliga migrationen så gör biståndspengarna bättre
              nytta i de länderna.
            </seg>
            <seg n="e7eb1b29">
              Jag undrar också om remitteringarna, men det får jag återkomma
              till i mitt nästa inlägg.
            </seg>
          </u>
          <note type="speaker" n="d6c2714b">
            Anf. 40 Statsrådet TOBIAS BILLSTRÖM (m) replik:
          </note>
          <u who="tobias_billstrom_07825a" xml:id="i-0f0f1269443ac4d1-3" n="0db7bba1">
            <seg n="3359d4cd">
              Herr talman! Anledningen till att det sker en stor avräkning
              från biståndet är att vi har tagit emot många flyktingar. Vi har
              haft 100 000 personer som har kommit till Sverige de senaste åren.
              Det är inte så konstigt att vi har sökt finansieringen därifrån.
              Det är helt i enlighet med det internationella regelverket, de
              så kallade Dacreglerna, och jag tycker inte att det är något konstigt
              eller märkligt. Jag tyckte att Lars Gustafsson svarade alldeles
              utmärkt på detta.
            </seg>
            <seg n="b05dae34">
              När det gäller Frontex förstår jag inte denna mani som man har
              på att kritisera Frontex från Miljöpartiets, Vänsterns och understundom
              Socialdemokraternas sida. Frontex är det absolut bästa instrumentet
              för att åstadkomma en högre kvalitet när det gäller asylfrågorna
              i södra Europa genom att Frontex samordnar operationer på ett
              sätt som gör att man faktiskt kan kvalitetssäkra dem, se till
              att personalen har rätt utbildning i asylfrågor, se till att man
              inte begår den typ av felaktig hantering som ibland har förekommit.
            </seg>
            <seg n="75ac2fd0">
              Men denna kvalitetssäkrande funktion, där vi dessutom från svensk
              sida har lyckats få UNHCR väldigt tätt inpå Frontex i det här
              avseendet, verkar inte alls ha framgått eller också ignorerar
              man det bara konsekvent från Miljöpartiets och Vänsterns sida.
            </seg>
            <seg n="ff3ef591">
              Föreslå något själva då! Tala om vad vi ska ha i stället för
              Frontex. Det får vi aldrig höra när vi kommer till socialförsäkringsutskottet,
              EU-nämnden eller hit till kammaren. Ni presenterar aldrig något
              alternativ för europeiskt samarbete i den här frågan. Det enda
              ni säger är att Frontex är fel.
            </seg>
            <seg n="6362297c">
              Jag har slutligen en fråga till Bodil Ceballos. Jag lyssnade
              med stort intresse på ditt inlägg om bristen på arbetskraft i
              Sverige och vad vi ska göra åt detta och de problem som ibland
              uppstår för människor har kommit hit och under lång tid befunnit
              sig här och byggt upp sin tillvaro. Jag delar den problembilden.
              Det är någonting som man bör fundera över.
            </seg>
            <seg n="039db5c9">
              Men så kom det: Vi måste utvidga spårbytet och relationen mellan
              asyl- och arbetskraftsinvandring. Hur var det nu med enigheten
              igen? Det var ju så att Vänstern och Socialdemokraterna röstade
              nej till detta och har i sina motioner, som behandlas i det här
              betänkandet, gjort exakt samma bedömning igen. Det skulle vara
              intressant att höra hur ni har tänkt komma överens i den frågan.
            </seg>
          </u>
          <note type="speaker" n="8cc1b904">
            Anf. 41 BODIL CEBALLOS (mp) replik:
          </note>
          <u who="bodil_ceballos_024a44" xml:id="i-7eab6d9e55c66e2f-10" n="5ab6a687">
            <seg n="efac8216">
              Herr talman! Vi kommer att komma överens. Jag känner mig inte
              alls orolig över den frågan, och jag tror inte att ministern behöver
              oroa sig heller.
            </seg>
            <seg n="6454f0e3">
              En mani mot Frontex självklart har vi en mani mot Frontex, för
              Frontex löser inte problemen med den ofrivilliga migrationen.
              Lagliga vägar till migration är en lösning och sparar pengar åt
              EU-länderna därför att vi slipper ha denna stora gränsstyrka som
              nu patrullerar i Medelhavet och på andra ställen. Med asylvisum
              och laglig arbetskraftsinvandring till de olika länderna behöver
              vi inte höja gränserna runt om Europa och på så sätt faktiskt
              ge människosmugglarna en marknad och orsaka att så många människor
              dör. Lagliga vägar löser problemet. Vi behöver naturligtvis inte
              Frontex. Vi har haft många förslag på hur man kan lösa upp den
              här situationen. Om migrationsministern läser lite i våra motioner
              kan han hitta många förslag till det.
            </seg>
            <seg n="2109f148">
              Nu vill jag återkomma till remitteringarna. De som vi nu sänder
              tillbaka till ursprungsländerna, som har befunnit sig i Sverige
              och som har jobbat här i Sverige, har skickat tillbaka pengar
              så att deras familjer i hemlandet har kunnat leva där. Familjerna
              förlorar ju de inkomster de har också. Då har man inget helhetsperspektiv.
              Det handlar om remitteringar. Det är mycket mer remitteringar
              som går från andra länder till utvecklingsländerna än det går
              bistånd naturligtvis. Det är också en del i att jobba med den
              ofrivilliga migrationen.
            </seg>
            <seg n="cb5e35be">
              Sedan har jag en fråga om barnhemmen i Afghanistan som var på
              tapeten. Jag har ingenting emot att man använder till exempel
              biståndspengar till barnhem i Afghanistan om de går till afghanska
              barn i Afghanistan. Men jag tycker att det är väldigt fel om de
              används för ensamkommande barn som skickas tillbaka från Sverige
              till Afghanistan. Det är en helt annan sak.
            </seg>
          </u>
          <note type="speaker" n="d33e99d3">
            Anf. 42 Statsrådet TOBIAS BILLSTRÖM (m) replik:
          </note>
          <u who="tobias_billstrom_07825a" xml:id="i-0f0f1269443ac4d1-4" n="0db7bba1">
            <seg n="1fb07a42">
              Herr talman! På den sista frågan tycks skillnaden bara vara huruvida
              de afghanska barnen befinner sig i Sverige eller i Afghanistan.
              För mig är det helt uppenbart att den som har fått avslag på sin
              asylansökan ska återvända. Därför har vi också gett det här uppdraget
              från regeringens sida att se till att det finns ett organiserat
              mottagande i hemlandet.
            </seg>
            <seg n="f0043dd5">
              Jag skulle vilja gå tillbaka till frågan om återvändandet, via
              remitteringarna då för det var uppenbart att Bodil Ceballos valde
              den ingången för att diskutera det. Skiljelinjen i den här frågan
              går inte alls, som Bodil Ceballos försökte göra gällande i sitt
              tidigare inlägg, mellan Alliansen och De rödgröna utan inom det
              rödgröna alternativet. Det är ni som har problem att komma överens
              om hur ni ska se på regulariseringsfrågan, på amnestifrågan och
              på frågan om huruvida människor som har fått avslag på sin asylansökan
              ska återvända hem.
            </seg>
            <seg n="d7ba11d0">
              I den motion på utgiftsområde 8 som Socialdemokraterna har skrivit
              står det att asylprocessen måste skyddas för att människors behov
              av skydd från förföljelse inte ska blandas samman med arbetsförhet
              och arbetsgivares behov av arbetskraft. Nu får vi höra Bodil Ceballos
              berätta en helt annan miljöpartistisk version av hur den här politiken
              ska fungera.
            </seg>
            <seg n="90bf0a04">
              Jag skulle kunna göra en lång lista. Det gjorde jag för Kalle
              Larsson och jag skulle kunna göra det nu också. Det tycker jag
              att det är värt att göra, därför att det visar på hur många områden
              som ni fortfarande måste arbeta för att få fram någon form av
              alternativ.
            </seg>
            <seg n="caad6d2a">
              Vem ska ge vika?
            </seg>
          </u>
          <note type="speaker" n="5cbfe8a3">
            Anf. 43 MAGDALENA STREIJFFERT (s) replik:
          </note>
          <u who="magdalena_streijffert_70b77d" xml:id="i-4961f20ba4a0180a-6" n="9e60d5e0">
            <seg n="3db6073b">
              Herr talman! Det är en intressant debatt vi har haft här i dag.
              Jag vill tacka alla debattörer, och jag kan också från Socialdemokraternas
              sida säga att om vi vinner valet den 19 september är det Miljöpartiet
              och Vänsterpartiet som vi kommer att samarbeta med när det gäller
              asyl- och flyktingpolitiken. Vi är inte oroliga. Vi vet att vi
              kommer att lösa detta. Jag kan glädja migrationsminister Tobias
              Billström med att Moderaterna är det sista partiet vi skulle vända
              oss till om det skulle vara så att vi behöver samarbeta med andra
              partier.
            </seg>
            <seg n="051573a0">
              Däremot tycker jag att vi ändå ser en enighet bland de andra
              partierna, Centerpartiet, Folkpartiet och Kristdemokraterna, som
              delar vår åsikt i många av de frågor som vi vill förändra. Det
              tycker jag är glädjande, precis som Kalle Larsson sade.
            </seg>
            <seg n="6875092e">
              Jag tycker att det är glädjande att vi har den här debatten i
              Sveriges riksdag där vi diskuterar hur vi vill förbättra asyl-
              och flyktingpolitiken och göra den mer human och rättssäker. Jag
              kan försäkra er om att i andra parlament i Europa har man en helt
              annan diskussion. Det här är ändå glädjande.
            </seg>
            <seg n="dc5ff59b">
              Det är ändå så att vi under de här fyra åren, i samband med den
              nya instans- och processordningen, i vissa delar har sett hur
              praxis har blivit mer restriktiv än de intentioner som vi lagstiftare
              hade när vi antog den ordningen. Det är klart att man önskar att
              det skulle gå snabbare att bredda begreppen väpnad konflikt och
              synnerligen ömmande omständigheter. Det är klart att människor
              under den här tiden hamnar i kläm, människor som kanske borde
              stanna här men inte får göra det. Då önskar man inte bara nya
              kartläggningar eller utredningar utan att det någon gång också
              visas det som Tobias Billström sade att han hade utfört, nämligen
              handling. Jag skulle vilja säga att det inte är så mycket av det
              som vi har sett när det gäller just de delarna.
            </seg>
            <seg n="65475397">
              Det är naturligtvis väldigt positivt att man kortar handläggningstiderna.
              Samtidigt vet vi att vissa delar som gäller just kvinnors eller
              homosexuellas asylskäl kommer upp väldigt sent i processen. Hur
              säkrar man att de skälen faktiskt också kommer fram?
            </seg>
          </u>
          <note type="speaker" n="4e52dc59">
            Anf. 44 Statsrådet TOBIAS BILLSTRÖM (m) replik:
          </note>
          <u who="tobias_billstrom_07825a" xml:id="i-0f0f1269443ac4d1-5" n="0db7bba1">
            <seg n="b1f7c3f5">
              Herr talman! Jag vet inte om Magdalena Streijffert var medveten
              om det eller om det var en felsägning, men det var väldigt intressant
              att de två partierna, sade du, som vi ska samarbeta med i asyl-
              och flyktingpolitiken är Vänstern och Miljöpartiet. Men hur var
              det med arbetskraftsinvandringen? Hur är det med allt det övriga
              inom migrationspolitiken, där vi under den här mandatperioden
              har samarbetat framgångsrikt med Miljöpartiet, till och med så
              långt att vi nu har en ordförande i Utredningen för cirkulär migration
              som är gruppledare för Miljöpartiet här i riksdagen, nämligen
              Mikaela Valtersson. Det skulle vara intressant att höra om du
              även tänker på migrations- och arbetskraftsinvandringen så att
              det bara var en slip of the tongue.
            </seg>
            <seg n="bc84ba08">
              Sedan är det ju så att jag åtskilliga gånger under den här debatten
              har visat på vad vi har levererat under den här mandatperioden.
              Under den här mandatperioden har 100 000 personer sökt asyl i
              Sverige, och 50 000 har fått lov att stanna. Det är hälften. Det
              är ett väldigt bra betyg. Internationellt sett får vi väldigt
              mycket beröm för det arbete som Sverige gör. Oppositionens klagomål
              här i kammaren klingar ju onekligen något tomt när vi pratar med
              organisationer som UNHCR eller ECRE, European Council on Refugees
              and Exiles, Europeiska flyktingrådet och så vidare.
            </seg>
            <seg n="3beb5f8d">
              Vi kommer att gå vidare under nästa mandatperiod med det förtroende
              som vi söker från medborgarna för att bygga om den svenska asyl-
              och migrationspolitiken till att fortsätta fungera bra. Mer ordning
              och reda i stället för det kaos som ni åstadkom under förra mandatperioden.
              Mer av det som vi redan har presenterat, där vi filar av kanterna,
              ser till att ta till oss de uppgifter som vi får från utredningar
              om var det finns oklarheter som behöver förändras. Synnerligen
              ömmande omständigheter, familjesplittringen, det som redan ligger
              på riksdagens bord vi kommer aktivt under den mandatperiod som
              ligger framför oss efter det att vi har vunnit väljarnas förtroende
              i valet att visa att vi står upp för en politik som kan se annorlunda
              ut. Vi har inte den historiska bördan av att misslyckas på det
              här politikområdet. Det har den här mandatperioden visat. Det
              har ni.
            </seg>
          </u>
          <note type="speaker" n="79a2b569">
            Anf. 45 MAGDALENA STREIJFFERT (s) replik:
          </note>
          <u who="magdalena_streijffert_70b77d" xml:id="i-4961f20ba4a0180a-7" n="9e60d5e0">
            <seg n="85b219cf">
              Herr talman! Jag kanske ska påminna Tobias Billström och Moderaterna
              om att det faktiskt var Socialdemokraterna och Moderaterna som
              samarbetade när det gällde asyl- och flyktingpolitiken under den
              förra mandatperioden. När man säger att det var kaos kanske man
              någon gång också ska vara lite självkritisk. Det har vi varit.
              Vi har omprövat vår politik i olika delar.
            </seg>
            <seg n="607979d8">
              Jag ska också säga att det inte bara är om asyl- och flyktingpolitiken
              som vi ska samarbeta med Vänstern och Miljöpartiet. Det är så
              klart på alla områden när vi vinner valet den 19 september. Det
              handlar om att öka rättvisan i Sverige, minska klyftorna och se
              till att fler kommer i arbete. Det handlar om att se till att
              ha en bra välfärd. Det är många olika frågor som kommer att förändras
              om vi vinner valet, men det är en längre diskussion.
            </seg>
            <seg n="8ae0275b">
              Jag tänkte ta upp frågan om asyl-, flykting- och migrationspolitiken
              i Europeiska unionen. Det är klart att det finns bra skrivningar
              i Helsingforssprogrammet. Men låt oss se på den debatt som finns
              mellan länderna i Europeiska unionen och de förslag och direktiv
              som det fattas beslut om. Man blir orolig över de frågor som faktiskt
              tas upp. Det går i en mer restriktiv riktning.
            </seg>
            <seg n="782735dc">
              Länder som Grekland, Italien, Malta och Cypern har helt andra
              värderingar än vad vi har, men det är de som lyfter upp frågorna
              och får gehör för dem. Vi diskuterar bara gränsövervakning och
              återvändande. Jag önskar och jag hoppas att Tobias Billström och
              regeringen tar med sig detta att Sverige kan lyfta upp frågan
              om lagliga vägar i Europa och diskutera skyldigheter och bemötande
              när människor söker asyl. Det är fortfarande problem med mottagandet
              i Grekland. Samma sak är det i Malta.
            </seg>
            <seg n="53db45fd">
              Var någonstans lyfter vi upp denna fråga och står för att alla
              länder i Europa ska ta hänsyn till mänskliga rättigheter och följa
              Genèvekonventionen? Det handlar om att diskutera lagliga vägar
              in till Europa och rätten att söka asyl.
            </seg>
          </u>
          <note type="speaker" n="c539be1a">
            Anf. 46 Statsrådet TOBIAS BILLSTRÖM (m) replik:
          </note>
          <u who="tobias_billstrom_07825a" xml:id="i-9c4b7ed5bd42f1f2-0" n="0db7bba1" next="i-9f97225d170916e2-0">
            <seg n="01d066bf">
              Herr talman! Det är ibland fantastiskt hur man ändrar perspektiven
              för att försöka undvika problem i debatten. Nyss pratade Magdalena
              Streijffert om samarbete och så vidare. Men tidigare var Moderaterna
              det parti som Socialdemokraterna sist av alla ville samarbeta
              med. Det är den intressanta frågan: Varför gör man den typen av
              manöver? Jo, därför att Socialdemokraterna vill inför kammaren
              och väljarna mörka det faktum att man inte har kommit överens
              i frågorna. Man har heller ingen ambition att göra det. Historiskt
              sett har man bördan av ha att misslyckats i arbetet med att komma
              överens i frågorna.
            </seg>
            <seg n="12329fd7">
              Det här är intressant just med tanke på EU-perspektivet. Vi har
              under den här mandatperioden innehaft ordförandeskapet i Europeiska
              unionen. Jag har haft förmånen att få sitta med i ministerrådet
              i Bryssel och Strasbourg och representera Sverige. Jag vet hur
              viktigt det är att ha en stark parlamentarisk bas på hemmaplan.
              Jag har sett hur det har gått för mina kolleger som har misslyckats.
              Hur tror du att det kommer att gå för den socialdemokratiska hypotetiska
              migrationsminister som ska sitta i Bryssel när Vänsterpartiet
              och Miljöpartiet här hemma begär en helt annan politik? Då har
              jag ändå inte berört det värsta scenariot; worst case scenario
              är en vänsterpartistisk eller miljöpartistisk migrationsminister.
              Det skulle om möjligt vara ännu värre.
            </seg>
            <seg n="deef0c64">
              Det här är angelägna frågor, Magdalena Streijffert, som du inte
              har svarat på i kammaren i dag. Ni tänker uppenbarligen försöka
              undvika dessa frågor fram till valdagen. Du kan vara helt förvissad
              om att vi tänker jaga er. Väljarna ska få tydliga besked från
              oss om vad vi tänker åstadkomma om vi får förnyat förtroende.
              Från er kommer väljarna att få höra att de får vänta till dess
              de kanske den 19 september har röstat fram er. Då får de kanske
              se huruvida detta vänsterexperiment fungerar eller inte. Tala
              om att köpa grisen i säcken eller sälja smöret och tappa pengarna
              på vägen hem. Det är ungefär vad som väntar väljarna.
            </seg>
          </u>
          <note n="f96ee4b6">
            Anf. 47 ULRIKA KARLSSON i Uppsala (m):
          </note>
          <u who="tobias_billstrom_07825a" xml:id="i-9f97225d170916e2-0" n="0db7bba1" prev="i-9c4b7ed5bd42f1f2-0">
            <seg n="99e2169b">
              Herr talman! I Sverige har människor som har flytt förtryck och
              fattigdom fått en chans att börja ett nytt liv. De har berikat
              vårt land, gjort oss klokare och gett oss ett mer spännande samhälle.
              De har helt enkelt bidragit till vårt välstånd.
            </seg>
            <seg n="9090b71a">
              Herr talman! I det här föregångslandet Sverige är jag stolt över
              att vi möjliggör för människor att växa, oavsett vilket land man
              är född i. Jag är stolt över att vi för en politik där människor
              uppmuntras till att arbeta, skapa sin egen försörjning och plattform
              i vårt samhälle och ges möjligheter att förverkliga sina drömmar.
              Men det finns ett men, herr talman. I Sverige finns människor,
              så kallade tillståndslösa människor, som nekas denna möjlighet.
              De är illegala och rättslösa, och många gånger arbetar de svart.
            </seg>
            <seg n="464b4613">
              Herr talman! Jag vill ta er tillbaka på en resa till en fredagskväll
              när jag sitter i min lägenhet i Uppsala. Det ringer på min telefon.
              Det är min goda vän M. M bor i Rosengård i Malmö. M är rättslös
              och illegal, men M är också tvåbarnsmor och gift med en man. När
              M ringer till mig sitter hon inlåst i en garderob med sina två
              barn, tre och fem år. Hon sitter inlåst i denna garderob därför
              att hon är rädd att hennes man ska slå ihjäl henne. Jag säger
              till M att hon ska ringa polisen. M säger att hon inte kan göra
              det. Hon kan inte ringa polisen. Jag säger att hon ska göra det
              ändå. Hon säger nej; de skickar henne tillbaka. Det vore samma
              sak som att dö här att dö här eller dö där.
            </seg>
            <seg n="efb86d1e">
              Det är hennes oro som är det viktiga och min utgångspunkt. Jag
              tycker att det är inhumant och helt oacceptabelt när människor
              tvingas leva i ett skuggsamhälle, skyddslösa, rättslösa och illegalt.
              De är gömda och glömda.
            </seg>
            <seg n="ff94ffbe">
              Det här är ett allvarligt problem. Om vi tror på rättsstaten
              och rättsstatens förmåga måste vi faktiskt se till att vi hittar
              lösningar på detta problem. Jag har tillsammans med 14 andra moderater
              presenterat en möjlig lösning till detta i en motion. Den tar
              sin utgångspunkt i en fortsatt reglerad invandring. Den tar sin
              utgångspunkt i att det finns en avgränsad grupp de rättslösa.
              Den tar sin utgångspunkt i att vi gör det tillfälligt möjligt
              för dessa människor att bli legala genom att de kan ansöka om
              tillstånd för arbetskraftsinvandring. Den tar sin utgångspunkt
              i samma lagar och regler som gäller för annan arbetskraftsinvandring.
              Denna motion föreslår att det ska vara möjligt att söka tillstånd
              för arbetskraftsinvandring inifrån landet när det finns ett konkret
              jobberbjudande.
            </seg>
            <seg n="455f4b82">
              Herr talman! Det finns en person från Afghanistan. Vi kan för
              enkelhetens skull kalla personen för Gunnar. Gunnar har ett konkret
              jobberbjudande i Sverige. Gunnar har tidigare sökt asyl och fått
              avslag på sin asylansökan. Han lever nu som en gömd illegal person.
              Han har ett konkret jobberbjudande från en arbetsgivare att arbeta
              som murare i detta land. Arbetserbjudandet uppfyller alla kriterier
              som vi enligt lag ställer upp för arbetskraftsinvandring. Gunnar
              är en typiskt sett arbetskraftsinvandrare eftersom han skulle
              kvalificera sig för arbetskraftsinvandring om han hade sökt från
              Afghanistan. Såsom lagarna och reglerna ser ut i dag måste Gunnar
              göra rundningen och åka tillbaka till Afghanistan. Om Gunnar sätter
              sig på ett plan, åker tillbaka till Afghanistan och söker tillstånd
              därifrån får han komma tillbaka och jobba här. Detta, herr talman,
              är dyrt, tidskrävande och skapar olägenheter för såväl Gunnar
              som arbetsgivaren, det vill säga murarföretaget.
            </seg>
            <seg n="fa6a7cc9">
              Vad är det för politik att säga till en enskild individ i vårt
              samhälle att om han åker tillbaka till Afghanistan och söker därifrån
              får han tillstånd? Vi vill ju uppmuntra människor att komma hit
              och arbeta. Vi vet att Gunnar kvalificerar sig. Vi kan till och
              med betala hans resa, som kanske kostar 30 000 kronor. Gunnar
              har inga pengar. Vi kan till och med betala hans resa, och då
              är han så välkommen tillbaka. Men först måste han åka till Kabul
              där han förvisso aldrig har varit och sedan måste han vänta några
              månader. Han är välkommen tillbaka eftersom vi vet att han kvalificerar
              sig.
            </seg>
            <seg n="96215420">
              Herr talman! Det här är märkligt. Det är onödigt, kostsamt och
              tidskrävande. Jag vill vädja till logiken, humaniteten och ekonomin
              i oss alla. Att inte få söka arbetstillstånd inifrån Sverige är
              en omständlig ordning. Det är onödigt kostsamt och tidskrävande,
              särskilt då det är uppenbart att uppställda kriterier är uppfyllda
              och att den enskilde skulle erhålla nödvändiga tillstånd bara
              denne sökt från sitt hemland före inresan till Sverige.
            </seg>
            <seg n="ce2df16f">
              Herr talman! Jag tror att det är bra för både samhället och den
              enskilde att hitta en rimlig lösning på detta problem och göra
              svarta arbeten vita, göra en illegal, rättslös tillvaro legal
              och sätta människan före systemet. Människan, mina vänner, måste
              alltid komma före systemet. Detta är också att uppmuntra arbetslinjen
              rätten till egenförsörjning.
            </seg>
            <seg n="2588cbf0">
              Jag vill därför vädja till statsrådet att arbeta fram direktiv
              för att utreda denna fråga. Detta är en möjlig lösning. Jag sitter
              inte med patentlösningen, men någonstans måste vi hitta en lösning
              på denna situation. Jag vill uppmuntra migrationsministern att
              fortsätta det mycket positiva arbete han har inlett för att stärka
              rättssäkerheten i asylprocessen och öppna upp för fler vägar in
              i detta land.
            </seg>
          </u>
          <note n="b8c1a54c">
            I detta anförande instämde Bodil Ceballos (mp).
          </note>
          <note n="4680ccb6">
            Överläggningen var härmed avslutad.
          </note>
          <note n="c38967ae">
            7 § Konkurrera med kvalitet studieavgifter för utländska studenter
          </note>
          <note n="f5efc9b7">
            Föredrogs
          </note>
          <note type="speaker" n="cb8394ba">
            Anf. 48 AMINEH KAKABAVEH (v):
          </note>
          <u who="amineh_kakabaveh_cbd776" xml:id="i-d79bd982d632b776-0" n="92b5da9d">
            <seg n="c3092052">
              Herr talman! I dag ska vi debattera det betänkande som regeringen
              har lagt fram som handlar om kvalitet: Konkurrera med kvalitet
              studieavgifter för utländska studenter .
            </seg>
            <seg n="1ebe5180">
              I dag står vi här i Sveriges riksdag och debatterar detta, men
              i Helsingfors i Finland står studenterna utanför parlamentet och
              demonstrerar mot sin regering. De har nämligen också infört denna
              avgift, och det finns stor risk att det ska genomföras för de
              inhemska studenterna. Jag skulle vilja solidarisera mig med dem
              och med alla Sveriges studentkårer som på olika sätt har bidragit
              till att upplysa oss politiker och inte minst regeringen, som
              i denna proposition föreslår att utländska studenter som söker
              på universitet och högskolor ska få betala för att studera.
            </seg>
            <seg n="d1f249b6">
              Vi i Vänsterpartiet föreslår att riksdagen ska avslå propositionen
              med motiveringen att den svenska utbildningspolitiken bygger på
              principen att utbildning på universitet och högskolor ska vara
              avgiftsfri för individen. Dess värre börjar denna princip ifrågasättas
              på olika sätt.
            </seg>
            <seg n="7152151f">
              Den svenska utbildningspolitiken bygger på principen att det
              är solidariskt och demokratiskt. Det ökar jämställdhet och mångfald
              samt minskar klasskillnaderna. Det bidrar till demokratiutveckling
              och fattigdomsbekämpning i andra länder. Därför är det viktigt
              att behålla denna princip. Högerregeringen kommer dock i denna
              proposition med helt andra principer och andra riktlinjer när
              det gäller de olika möjligheter som hittills har funnits för studenter
              oavsett vilken bakgrund de har haft.
            </seg>
            <seg n="622539b6">
              Sverige kan och bör även ta ett ansvar för att minska de globala
              orättvisorna genom att erbjuda utbildning till utländska studenter
              på samma villkor som svenska. Vi från Vänsterpartiet anser att
              högskoleutbildning och universitetsutbildning ska vara avgiftsfritt
              för alla oavsett härkomst. Det är viktigt att staten ska finansiera
              dessa utbildningar. Det är också viktigt att kunskap inte ska
              vara en handelsvara vars värde endast mäts i dess ekonomiska nytta.
              Rätten till kunskap är en nödvändig beståndsdel i en demokrati.
              Universitet och högskolor har därför ett demokratiskt ansvar att
              erbjuda en miljö som uppmuntrar till kritiskt tänkande och där
              kunskap har ett egenvärde.
            </seg>
            <seg n="ddbc9bb0">
              Herr talman! I en analys av den internationella rörligheten bland
              studenter Marknadsföring och mobilitet Om ökande studentströmmar
              och växande internationell konkurrens , 2004:25 R konstaterar
              Högskoleverket att avgiftsfriheten är en av de viktigaste orsakerna
              till att utländska studenter väljer att studera i Sverige. Genom
              att införa avgifter riskerar man att antalet utländska studenter
              minskar vid högskolor. Dessutom menar Högskoleverket att avgifter
              inom den högre utbildningen leder till ökade kostnader. Det kommer
              att krävas fler stipendier för studenter med otillräckliga ekonomiska
              resurser. Administrationen för avgiftssystemet kommer att kräva
              mer resurser, och kostnaderna för internationell marknadsföring
              av universitet och högskolor kommer att öka.
            </seg>
            <seg n="218c5f5a">
              Herr talman! Avgiftsfriheten har dessutom ett mycket stort stöd
              bland studenterna runt om i landet. Bland annat har Saco, Sveriges
              Förenade Studentkårer SFS och Sveriges Universitetslärarförbund
              Sulf kritiserat tankarna och propositionen. De menar att det är
              viktigt att det ska vara avgiftsfritt för utländska studenter.
              Regeringen har själv skrivit nästan ett halvt A4 för de faktiska
              tillskott de utländska studenterna utgör. Frågan är varför man
              ändå vill införa avgifter för de människor som kommer från länder
              utanför EU och Schweiz.
            </seg>
            <seg n="b106942a">
              Regeringen har aviserat att den vill göra det möjligt att ta
              ut studieavgifter av de studenter som kommer från andra länder.
              Vi menar att detta är ett steg mot en helt ny syn på utbildning
              utbildning som handelsvara, helt enkelt. Det kan också riskera
              att vara ett steg bort från värden som frihet, jämlikhet och kritisk
              granskning. Det är även risk för att samma regel införs för inhemska
              studenter, och det är precis det man gör i dag i Finland. Vi anser
              att en risk med införandet av avgifter för utländska studenter
              är att det är första steget mot att införa avgifter för våra studenter.
            </seg>
            <seg n="599473a3">
              Det är viktigt att komma ihåg att den princip som Sverige har
              haft att ge möjligheter till utländska studenter faktiskt har
              varit väldigt viktig. Kvaliteten minskar inte för att folk kommer
              och studerar i Sverige. Regeringen har själv skrivit i propositionen
              att detta på olika sätt kommer att berika vårt land och inte minst
              de länder dessa människor kommer ifrån. Så fort de får chansen
              stannar de i Sverige, och med sin kunskap berikar de helt enkelt
              samhällets utveckling. När de kommer hem till sina hemländer för
              de också med sig idéer och tankar från Sverige för att utveckla
              demokrati och utveckla möjligheten att helt enkelt vara egna individer
              och ha kunskapen som bas för utvecklingen av demokrati, jämställdhet
              och jämlikhet. Därför är det viktigt att komma ihåg det. De utnyttjar
              alltså inte systemet.
            </seg>
            <seg n="8de66f37">
              I Danmark påvisas att det faktiskt inte är studenterna från tredje
              världen som kommer till landet, utan de kommer från Kanada, Australien
              och andra redan rika länder. Vad är det för anledning att säga
              att de kommer till vårt land ett litet land som Sverige, som oftast
              är okänt i många delar av världen? Det enda jag själv kommer ihåg
              och alltid kommer att hävda är att Sverige för oss människor från
              andra delar av världen alltid har varit ett land som solidariserar
              sig med andra länder. Det är ett land där folk får möjlighet att
              utvecklas och utbilda sig. Jag själv är en av dem. Jag är visserligen
              svensk medborgare, men för dem som inte får den möjligheten är
              det mycket svårare, framför allt för kvinnorna och för människor
              som inte har rika familjer.
            </seg>
            <seg n="4ceb8a14">
              Jag yrkar därför bifall till vår gemensamma reservation.
            </seg>
          </u>
          <note type="speaker" n="39042e65">
            Anf. 49 LAGE RAHM (mp):
          </note>
          <u who="lage_rahm_ca9cb9" xml:id="i-4030363937812e5a-0" n="38b1c965">
            <seg n="657acd1f">
              Herr talman! I dag debatterar vi förslag om införande av studieavgifter.
              Det handlar om att det ska kosta att gå på universitet och högskola
              i Sverige om man råkar vara utländsk medborgare, medborgare i
              ett land utanför EU, EES och Schweiz. Jag är förvånad över att
              vi står här och debatterar det. Jag trodde inte att det skulle
              ske i Sverige, men nu är vi där. Man kan fråga sig varför. Det
              var just det någon frågade mig för någon vecka sedan. Jag insåg
              att jag inte lyckats läsa mig till eller förstå något rationellt
              skäl för det.
            </seg>
            <seg n="33ecb638">
              Varför? Det som nämns är vanligtvis att vi ska konkurrera med
              kvalitet och inte med att det är gratis. Om vi ska analysera vad
              man egentligen menar med det kan vi ställa oss frågan om kvaliteten
              ökar om något inte är gratis. Det är i så fall en helt ny princip
              över huvud taget. Man kan rimligtvis inte mena att kvaliteten
              ökar om det inte är gratis. Gäller det skola också? Kvaliteten
              på utbildningen skulle öka om barnen fick betala för den. Det
              kan inte vara så. Eller gäller det polisutredningar och brottsoffer,
              att kvaliteten på polisutredningarna ökar om brottsoffren måste
              betala för utredningarna?
            </seg>
            <seg n="c56fe4aa">
              Gratis ger inte bra kvalitet, utan nu ska vi konkurrera med kvalitet.
              Det är en ny princip, en helt hysteriskt konstig princip. Låt
              oss se på röstandet: Kvaliteten på demokratin ökar om folk får
              betala för att rösta. Det är gratis nu; det kan inte ge någon
              kvalitet. Den typen av resonemang är minst sagt nyspråksaktiga.
            </seg>
            <seg n="0e4592ae">
              Vad handlar konkurrera med kvalitet om? Det kan man undra. Det
              som man möjligtvis skulle kunna få ut av det är att det skulle
              ge mer pengar och att man använde de pengarna till att höja kvaliteten.
              Men då finns det ett par frågor. Varför i så fall inte ge mer
              pengar och garantera mer pengar till kvalitet i stället för att
              förlita sig på att studenter kanske kommer hit?
            </seg>
            <seg n="5412fdfc">
              Vi i de rödgröna partierna har föreslagit 400 miljoner kronor
              till höjd kvalitet. Vi i Miljöpartiet anser att vi måste gå vidare
              efter det. Det är bättre att säkra pengarna om man verkligen vill
              ha höjd kvalitet. De som har infört studieavgifter, till exempel
              Danmark, har sett en ofantlig minskning av antalet utländska studenter.
              Jag läste att man på Köpenhamns universitet säger att de inte
              har några studenter som inte går på stipendier. I praktiken har
              det inte kommit mer pengar över huvud taget in i systemet. Då
              ger det inte heller pengar som skulle kunna användas till att
              höja kvaliteten. Det kan inte handla om det heller.
            </seg>
            <seg n="5aeb8c1c">
              Att konkurrera med kvalitet är mer en slogan, en alliteration.
              Det passar bra. Konkurrera med kvalitet det låter fint. Men vad
              handlar det egentligen om?
            </seg>
            <seg n="6c15fbe3">
              Man kanske kan tycka att det är orättvist att svenska skattepengar
              går till att betala utbildningar för icke-svenska medborgare.
              Men på samma sätt kan man tycka att det är orättvist att barn
              som inte har betalat skatt får gå i skolan. Argumentet kan vara
              att alla andra inför det. Det har jag hört ibland: Det införs
              på alla andra ställen. Det är ett klassiskt argument annars från
              en bångstyrig tonåring alla andra gör så. Det är inget sakargument
              om man skulle ha det som ett argument. När man tittar på vad många
              andra har gjort, och jag vill uppmärksamma att det faktiskt inte
              är alla andra, ser man att många av dem som har infört studieavgifter
              har infört studieavgifter också för det egna landets studenter.
            </seg>
            <seg n="81071c7a">
              Det finns, som jag ser det, inget riktigt sakligt motiverat skäl
              till det här, men det kan finnas sakligt motiverade skäl till
              att inte göra det. Om det inte finns några skäl åt det ena eller
              det andra hållet spelar det ingen roll.
            </seg>
            <seg n="be5f1cff">
              Amineh pratade tidigare om att de finska studenterna demonstrerade.
              Studenter i hela Norden och Baltikum är emot det här. De är tydliga.
              Men det är inte bara de, utan det är lärare, lektorer och många
              andra inom högskolesektorn som är mot det. Av remissvaren på den
              utredning där avgifter föreslogs framgår att en överväldigande
              majoritet var emot avgifter de flesta universitet och högskolor,
              Högskoleverket, TCO, Saco, studenterna, lärarna, i princip alla.
              Man kan fråga sig varför.
            </seg>
            <seg n="f29e15c2">
              För att börja med småsakerna: Det blir krångligt och dyrt för
              universiteten. Det medför en massa administration. I stället för
              att satsa pengarna på utbildning satsar man på att införa administrativa
              system och kontrollera människor.
            </seg>
            <seg n="1c95fe12">
              Det minskar internationaliseringen. Regeringen pratar på om hur
              bra det är med internationalisering så att man nästan tror att
              de menar allvar. I praktiken landar man i ett förslag som innebär
              att internationaliseringen kommer att minska. Antalet utländska
              studenter kommer att minska kraftigt. Det finns inget som talar
              för att antalet skulle öka med det här förslaget, särskilt inte
              när stipendiesystemet inte är tillräckligt finansierat, anser
              vi.
            </seg>
            <seg n="dd45d93d">
              Man kan vidare ha skatteargumentet, att skatt inte ska gå till
              någon som inte har betalat något. Det är över huvud taget en väldigt
              konstig princip, för då hade man inte behövt ha skatter över huvud
              taget. Om man ändå tycker det kan man konstatera att de studenter
              som kommit hit bidrar till det svenska samhället. Många av dem
              betalar skatt medan de är här. Många stannar och bidrar. Andra
              åker hem och bidrar i andra länder, och det är väl inte dåligt
              det heller.
            </seg>
            <seg n="c1875ac9">
              Det är rimligtvis inte fel att fattiga människor från fattiga
              länder utbildar sig. Det kan inte vara fel och någonting som vi
              ska införa avgifter för och stävja.
            </seg>
            <seg n="9e03fb75">
              Internationaliseringen kommer som sagt troligtvis att minska
              med det här, trots att regeringen säger sig vara för det. Det
              står inte någonstans hur man ska lösa det här.
            </seg>
            <seg n="094ea3af">
              Vi har ett annat stort problem som jag berörde tidigare. Hur
              ser vi egentligen på utbildning? Vad menar vi att utbildning är?
              Är det någonting som ökar i kvalitet om vi inför avgifter, något
              som vi vill att människor ska köpa från oss? Vi ska konkurrera
              för att få så många kunder som möjligt till vår utbildningsfabrik.
              Är det en handelsvara? Eller är det så att utbildning till och
              med är bra för samhället? Det anser jag. Det är bra för samhället,
              och det finns egenvärde i att vi har utbildning och att även de
              som inte har råd får chans att utbilda sig.
            </seg>
            <seg n="e43225a3">
              Det finns en risk, och det har vi sett i Danmark, att universiteten
              förbereder sig på att konkurrera, vilket är fullt rimligt. Man
              har tappat oerhört många värdefulla studenter. Vad ska man göra?
              Jo, man ska försöka få tillbaka dem förstås. Det är rimligt. Vi
              måste försöka få de här kunderna till oss. Hur gör företag för
              att få kunder? Man jobbar alltså på ett mer företagsinriktat sätt.
              Ur en del aspekter kan det vara bra, men det är också enorma risker
              med att tappa tanken att man har en akademi och ett samhälle med
              en fristående akademi som inte är ett företag som försöker maximera
              antalet kunder och maximera vinsten.
            </seg>
            <seg n="6f79db8a">
              Sedan kan man ju undra vad som kommer. Jag ska citera från en
              debatt i riksdagens kammare den 18 februari 2003. En klok man,
              som då var utbildningsminister och heter Thomas Östros, sade:
              Till skillnad från Moderaterna är jag inte beredd att verka för
              en uppdelning av studenterna i EU-medborgare eller EES-medborgare
              å ena sidan och övriga å den andra samt skärpa reglerna för de
              senare. En sådan uppdelning skulle motverka internationaliseringen
              av högskolan och i första hand drabba studenter från länder med
              svagare ekonomi. Han sade vidare: Jag har i flera debatter i den
              här kammaren varnat för att om man börjar införa avgifter för
              studenter som kommer från länder utanför EES-området så kommer
              detta att vara en murbräcka som till slut driver fram avgifter
              också för svenska studenter. För hur ska vi skilja på dem som
              kommer från länder utanför EU-området och dem som kommer från
              länder i EU-området? Det handlar om när vi ska säga: Nu har du
              varit i Sverige tillräckligt länge för att få en avgiftsfri utbildning
              eller du ska betala fullt ut. Det kommer till slut att leda till
              att vi också tar ut avgifter för svenska studenter.
            </seg>
            <seg n="0c81d371">
              Det här skapar en oerhört stor oro. Jag är fullt medveten om
              att regeringen i propositionen tydliggör att man inte är intresserad
              av att ta ut avgifter för svenska studenter och att man vill fortsätta
              att lagreglera det som är i dag.
            </seg>
            <seg n="d7943fc0">
              Trots allt finns det en uppenbar risk. Det är så att alla länder
              som före 2006 införde studieavgifter för utländska studenter också
              har infört det för svenska. Då kanske någon frågar sig vad som
              har hänt efter 2006. Jo, till exempel Danmark har infört avgifter.
              Jag har pratat med danska studenter som menar att Danmark har
              börjat införa avgifter även för danska studenter, om man studerar
              på deltid eller kvällstid. Danmark har alltså gått vidare, och
              det är tyvärr en entydig utveckling.
            </seg>
            <seg n="59298ee5">
              Jag tror och hoppas att vi i Sverige kan hålla emot den här utvecklingen,
              åtminstone så länge som det går. Men man ska vara medveten om
              att det här är ett problem som kommer och en debatt som kommer
              från den nyliberala högern och andra om att vi borde ta ut avgifter
              för alla. Det är en utveckling som vi i Miljöpartiet, som ni har
              förstått, är starkt emot.
            </seg>
            <seg n="eabb96e2">
              Jag vill därför yrka avslag på propositionen och bifall till
              reservation 1. Vi i Miljöpartiet står bakom samtliga våra reservationer,
              men för tids vinnande yrkar jag bifall bara till reservation 1.
            </seg>
          </u>
          <note type="speaker" n="3e140b8f">
            Anf. 50 BETTY MALMBERG (m):
          </note>
          <u who="betty_malmberg_2d21fb" xml:id="i-3eb344ec41082cc6-0" n="44e35a88">
            <seg n="5e7954cb">
              Herr talman! Jag vill börja med att framföra en hälsning från
              högskole- och forskningsminister Tobias Krantz. Han är helt satt
              ur spel. Han har problem med halsen och kan därför inte delta
              i debatten. Jag var själv med i en debatt i går där jag hörde
              hans problem och bekymmer, och det var även Mikael Damberg. Det
              som förvånar mig dock är att Mikael Damberg som var tänkt att
              representera Socialdemokraterna i dagens debatt inte heller är
              närvarande. Han var inte satt ur spel i går utan var väldigt alert.
              Är det så att han har fått förhinder finns det trots allt från
              Sveriges största parti 130 riksdagsledamöter, men ingen ser vikten
              och behovet av att finnas med i den här principiellt viktiga debatten.
            </seg>
            <seg n="561a3cee">
              Herr talman! Det är inte utan att man kan undra om det är vissa
              efterspel från diskussionen om Förbifart Helsingfors och vad som
              hände i den frågan. Återigen var det en splittrad opposition.
              Socialdemokraterna vek ned sig. Kontentan blev att nu ska det
              bli en folkomröstning om frågan.
            </seg>
            <seg n="395579db">
              (FÖRSTE VICE TALMANNEN: Debatten handlar inte om Förbifart Helsingfors.
              Jag får be talaren att hålla sig till ämnet.)
            </seg>
            <seg n="e1d0ea22">
              Herr talman! Förra läsåret var det 122 000 personer från länder
              utanför EU:s ekonomiska samarbetsområde som ansökte om att få
              börja studera vid svenska högskolor och universitet. Det är otroligt
              många. Förvisso är det knappt var tionde som fullföljer och gör
              allvar av sin ansökan, men likväl speglar antalet ansökningar
              att det finns en stor nyfikenhet på att studera i vårt land.
            </seg>
            <seg n="3f92e9e6">
              Men ibland finns det en avigsida på myntet. I det här fallet
              gäller det dels de omfattande resurser som krävs för att handlägga
              de utländska ansökningarna, dels studiekostnaderna för den kraftigt
              ökande andelen av utomeuropeiska studenter. Och det här, Miljöpartiets
              talesperson Lage Rahm, är väl några av förklaringarna till att
              det här förslaget ligger.
            </seg>
            <seg n="d7a35cb0">
              Problemet är att de här ansökningarna tar väldigt mycket tid
              att administrera, eftersom de måste granskas och tidigare studiemeriter
              valideras. För något år sedan ledde det till ett kaos utan motstycke.
              Stor risk fanns för att de sökande inte ens skulle få sin ansökan
              prövad på ett rättssäkert sätt eller prövad över huvud taget.
              Det är inte hållbart i ett demokratiskt samhälle.
            </seg>
            <seg n="5c7d53e1">
              En annan avigsida på myntet är att andelen inresande personer
              som påbörjar utbildning i Sverige ökar så kraftigt. I dag är var
              fjärde nybörjarstudent inresande, och på vissa lärosäten är det
              över hälften av nybörjarstudenterna som kommer hitresande. Det
              har dessutom blivit en accelererande utveckling som nu måste hanteras.
            </seg>
            <seg n="f32cea0b">
              Självfallet är det positivt med den internationella prägel som
              uppstår på universitet och högskolor med de utländska studenterna
              på campus. Men samtidigt har kostnaderna då talar jag om just
              de utomeuropeiska studenterna rusat i höjden och uppgår i dag
              till ca 500 miljoner kronor om året. Vi moderater och övriga allianspartier
              tycker inte att det är rimligt att svenska skattebetalare ska
              stå för hela den notan.
            </seg>
            <seg n="f2de1d5e">
              Det här är något som även Riksrevisionen har uppmärksammat. Man
              har reagerat på utvecklingen och tycker att riksdagen måste diskutera
              de ekonomiska effekter som har uppstått för det svenska samhället,
              och det är precis det som det här förslaget och betänkandet möjliggör.
            </seg>
            <seg n="b2128311">
              Det som vi från Alliansen föreslår för att få kontroll på utvecklingen
              är att det införs avgifter på ansökningar som skickas in av utomeuropeiska
              studenter och även att studieavgifter ska införas för dessa studenter.
              Studieavgifternas storlek kommer att bestämmas av varje universitet
              och högskola enligt en princip om full kostnadstäckning. Men utbildningar
              kommer alltså även framdeles att kunna erbjudas externt på den
              globala utbildningsmarknaden. Samtidigt blir det lag, Amineh Kakabaveh,
              på att studierna för svenska studenter ska vara avgiftsfria. Det
              är en välkommen förstärkning som jag vet att Amineh Kakabaveh
              i en tidigare debatt har velat ha men märkligt nog inte yrkar
              på i dag. Det borde lugna de orosandar som hävdar att det nu kommer
              att införas avgifter för alla. Så är det inte. Självklart är det
              inte plånboken som ska styra vilka av våra ungdomar som ska gå
              vidare till högre studier. Det är i stället begåvning och den
              studerandes kunskapsnivå.
            </seg>
            <seg n="1714e025">
              Ytterligare en ingrediens i det här paketet är att stipendier
              inrättas för att kunna locka kvalificerade utomeuropeiska studenter
              till Sverige. Totalt avsätts 90 miljoner kronor per år. 30 miljoner
              öronmärks för studenter som kommer från de prioriterade biståndsländerna,
              medan resterande medel är öppna att söka för alla studenter från
              tredjeland. Då handlar det mer om att man ska kunna täcka kostnaden
              för studieavgifter.
            </seg>
            <seg n="b9348129">
              Slutligen är en faktor i paketet att man ska öka marknadsföringen
              av Sverige som studieland i tredjeländerna. Det är något som många
              av de länder som infört avgifter har försummat. Men Sverige har
              redan under alliansregeringen infört förstärkningar och tar nu
              ytterligare steg i och med den här propositionen.
            </seg>
            <seg n="a0ad7adb">
              Jag, till skillnad från de tidigare debattörerna, tycker att
              det här är en spännande utveckling. Tänk, Sverige är på allvar
              ute på marknaden! Vi kan jämföra oss och se hur vi kan nå och
              konkurrera om de internationella studenterna, inte med gratis
              utbildning utan med kvalitet. Och visst ska det gå bra. Alltså,
              vi har en god utbildningskvalitet. Vi har en mycket stor tillgång
              på kurser och program på masternivå som ges på engelska. Vi är
              en del av Bolognasystemet. Vi har gott renommé och flera universitet
              och högskolor som rankas högt i internationella sammanställningar,
              och vi kommer att erbjuda stipendier.
            </seg>
            <seg n="4f12d5fb">
              Troligt är att antalet sökande kommer att minska initialt, men
              på sikt är den föreslagna omläggningen den enda hållbara vägen.
              Att döma av det arbete som påbörjats vid flera lärosäten finns
              också en positiv inställning ute på fältet om att även framdeles
              kunna locka ett stort antal inresande. Det är en god anda och
              ambition.
            </seg>
            <seg n="2ec135f9">
              Alliansregeringen har dessutom möjliggjort för utomeuropeiska
              studenter att efter utbildningen stanna kvar och söka jobb i Sverige
              utan att, som det var tidigare, tvingas åka tillbaka till hemlandet
              för att lämna in en ny ansökan om uppehållstillstånd. Det är också
              bra för den fortsatta rekryteringen av studenter.
            </seg>
            <seg n="5224c7d1">
              Hur ser då oppositionen på frågan om studieavgifter? Som ni har
              förstått är den än en gång splittrad. Fortsatt gratis för alla,
              tycker Vänsterpartiet. Miljöpartiet tycker att studierna ska vara
              gratis men kan acceptera ansökningsavgifterna som jag har förstått
              det. Socialdemokraterna håller med regeringen om att det är rimligt
              att införa såväl ansökningsavgifter som studieavgifter för tredjelandsstudenter.
              Det har man velat sedan tidigare men inte mäktat med att genomdriva.
              Det blir spännande att se vem som får sista ordet när partierna
              ska enas i frågan.
            </seg>
            <seg n="f37a6c1c">
              Herr talman! Internationaliseringen är bra för Sverige. Som ett
              litet land har vi alltid varit beroende av handel med omvärlden.
              Därför är det viktigt att vi också använder oss av dessa möjligheter
              när det gäller utbildning och forskning. Självklart måste våra
              lärosäten därför ges möjlighet att konkurrera om de främsta talangerna
              och kunna ta betalt för det.
            </seg>
            <seg n="c215a960">
              Dagens förslag frigör nästan en halv miljard kronor som kan användas
              för att bland annat stärka utbildningskvaliteten. Dessutom är
              det en rimlig utgångspunkt att svenska skattemedel i första hand
              bör användas för att tillgodose utbildningsbehovet för svenska
              medborgare och att de som pluggar här kan mötas av en ytterligare
              förbättrad utbildningskvalitet.
            </seg>
          </u>
          <note n="281d3ab6">
            Herr talman! Jag yrkar bifall till förslaget i UbU15.
          </note>
          <note type="speaker" n="645ca4dd">
            Anf. 51 AMINEH KAKABAVEH (v) replik:
          </note>
          <u who="amineh_kakabaveh_cbd776" xml:id="i-d79bd982d632b776-1" n="92b5da9d">
            <seg n="0a2b78ef">
              Herr talman! Jag ska tala om för Betty Malmberg och högeralliansen
              att vi i Vänsterpartiet menar att lagen är viktig men inte alltid
              skyddar. Det handlar om principen om avgiftsfri utbildning på
              universitet och högskolor. Om man tar bort principen skyddar inte
              lagstiftningen. Ni ändrar lagstiftningen med majoritet, och principen
              i sig är viktig.
            </seg>
            <seg n="4928b6b8">
              Man talar mycket om administrativa kostnader och att de som kommer
              hit tär på våra resurser. Det kostar dock lika mycket att finansiera
              detta via stipendier.
            </seg>
            <seg n="ebff3a8e">
              Ni är också inne på att ge bistånd till länder för att utveckla
              demokrati, utbildning och annat. Hur menar Betty Malmberg att
              man kan garantera rättssäkerhet och att det inte blir godtyckligt?
              I andra delar av världen är det de från medelklassfamiljer med
              kontakter som får möjlighet att studera. Kvinnor och arbetarklass
              har inte möjligheten att studera på universitet. Hur garanterar
              ni att våra biståndspengar används på rätt sätt och inte godtyckligt
              i ett korrupt samhälle? Det kan bli så om vi inför avgifter för
              att höja kvaliteten.
            </seg>
          </u>
          <note type="speaker" n="95354977">
            Anf. 52 BETTY MALMBERG (m) replik:
          </note>
          <u who="betty_malmberg_2d21fb" xml:id="i-3eb344ec41082cc6-1" n="44e35a88">
            <seg n="d44a9309">
              Herr talman! När det gäller biståndsproblematiken ser jag detta
              som en stor möjlighet för studenter från fattigare länder att
              få tillgång till studier i Sverige. Dem som Amineh Kakabaveh talar
              om kan förmodligen redan i dag köpa sig utbildningsplatser på
              olika håll runt om i världen. Det här blir något som man får försöka
              motverka på samma sätt som vi försöker motverka korruption på
              andra områden inom biståndsramarna. Det viktiga här är, vilket
              kommer att prövas, att den enskilda studenten har rätt förkunskaper
              för att kunna genomföra sin utbildning här i Sverige.
            </seg>
            <seg n="62d6664b">
              Amineh Kakabaveh nämner också att kostnaden för att införa studieavgifter
              blir så mycket högre och högre än vad intäkterna skulle bli. Stipendiesystemet
              är i detta läge beräknat till en kostnad av 90 miljoner kronor.
              Det är alltså detta belopp som kommer att riktas till de utländska
              studenterna. Den förväntade prognosen på intäkter och det utrymme
              som frigörs på våra lärosäten handlar i storleksordningen om 500
              miljoner. Det är en stor skillnad mellan dessa belopp.
            </seg>
            <seg n="7324f3a1">
              När vi talar om principen vill jag påpeka att det i protokollet
              från tidigare debatt står att ni vill ha det här lagreglerat.
            </seg>
            <seg n="5592f558">
              Jag kan respektera avgiftsfriheten som en princip, men jag vill
              och kan inte förstå hur Vänsterpartiet i sin motion kan uttrycka
              att det är just avgiftsfriheten som är Sveriges främsta konkurrensfördel.
              Det är ett påstående som jag tar kraftigt avstånd ifrån men skulle
              vilja ha en förklaring till.
            </seg>
          </u>
          <note type="speaker" n="db6d3327">
            Anf. 53 AMINEH KAKABAVEH (v) replik:
          </note>
          <u who="amineh_kakabaveh_cbd776" xml:id="i-d79bd982d632b776-2" n="92b5da9d">
            <seg n="e6fbcb18">
              Herr talman! Sverige är ett litet land. Vänsterpartiet menar
              att den främsta orsaken till att studenter från tredjeland kommer
              hit är avgiftsfriheten. Det är därför de söker sig till Sverige.
              Varför skulle man annars komma till Sverige när man kan söka sig
              till England, Kanada eller andra delar av världen där språket
              är starkt och man kan få ett arbete och andra levnadsvillkor?
            </seg>
            <seg n="1b39ede8">
              Jag har många vänner från Iran och Turkiet som har fått chansen
              att studera här i Sverige, men de lever nästan på nudlar. De har
              sådana ekonomiska svårigheter.
            </seg>
            <seg n="2551b631">
              De är utplockade från sina hemländer. Alla människor kan inte
              komma till Sverige, Betty. Man kan inte komma till Sverige och
              Europa om man inte har bra utbildning från sitt hemland. Har man
              dåliga resurser kan man inte studera. Man måste betala för studierna
              i sina hemländer. Här får de chansen att studera, och de är faktiskt
              de bästa studenterna till exempel inom naturvetenskap och teknik.
            </seg>
            <seg n="4ba392d1">
              Vänsterpartiet menar att om det införs avgifter finns det risk
              att kurser och utbildningar läggs ned eftersom utbildningar i
              naturvetenskap och teknik är mycket populära bland tredjelandsstudenter.
            </seg>
            <seg n="217c2dba">
              Ni har själva skrivit en massa rader om den positiva utvecklingen
              som dessa studenter bidrar till. Det ni diskuterar här i dag går
              stick i stäv med det.
            </seg>
          </u>
          <note type="speaker" n="f3ddf969">
            Anf. 54 BETTY MALMBERG (m) replik:
          </note>
          <u who="betty_malmberg_2d21fb" xml:id="i-3eb344ec41082cc6-2" n="44e35a88">
            <seg n="4e4586cf">
              Herr talman! Det är beklagligt att höra Amineh Kakabaveh. Nu
              är det inte bara för att vi erbjuder gratis utbildning utan också
              för att vi är ett litet land som studenter söker sig hit. Det
              är en tråkig ingång. Tror inte Vänsterpartiet på vår utbildning
              här i Sverige? Tror inte Vänsterpartiet att vi har utbildningar
              av så hög kvalitet att vi kan klara att konkurrera på världsmarknaden?
            </seg>
            <seg n="f01926a9">
              Jag skulle önska att Amineh Kakabaveh söker upp rektorn för Lunds
              universitet. Där tror man att man ska klara detta. Det är en utmaning,
              men man vet att man ligger så bra till på internationella rankningslistor
              att man tror att man kommer att kunna återrekrytera två tredjedelar
              av den mängd studenter man har i dag och då studenter som är redo
              att betala.
            </seg>
            <seg n="af210471">
              Arkitektutbildningarna har gått ut och sagt att detta inte kommer
              att påverka deras situation över huvud taget. Man har ett sådant
              högt söktryck, herr talman, så man är inte bekymrad. På KTH:s
              arkitektutbildning säger man att på de 1015 platser som i dag
              besätts av inresande studenter har man 80 sökande från Kina och
              lika många från Iran.
            </seg>
            <seg n="03af182e">
              Jag tycker också att Amineh Kakabaveh skulle ha kunnat förklara
              detta för Helsingforss universitet. Man säger likadant där: Vi
              har ett så högt söktryck att platserna kommer att fyllas av europeiska
              och svenska studenter. Det vi gör är att vi möjliggör en bättre
              kvalitet, men vi slår inte heller undan benen på dem som behöver
              komma hit och få studera. Vi har inrättat stipendieprogram. Vi
              ökar på marknadsföringen. Vi står beredda att ta emot dem som
              har tillräckliga förkunskaper här i Sverige.
            </seg>
          </u>
          <note type="speaker" n="e066a801">
            Anf. 55 LAGE RAHM (mp) replik:
          </note>
          <u who="lage_rahm_ca9cb9" xml:id="i-4030363937812e5a-1" n="38b1c965">
            <seg n="a8ef2e05">
              Herr talman! Betty Malmberg sade att det här är en spännande
              utveckling. Jag kan hålla med; det är en alldeles för spännande
              utveckling. Kommer Sverige att införa avgifter också för inhemska
              studenter eller inte? Det är så spännande att jag helst skulle
              slippa vara med om det.
            </seg>
            <seg n="706b908c">
              Jag tycker att det var bra att Betty Malmberg tydliggjorde att
              de konstiga skälen om att vi ska konkurrera med kvalitet inte
              var några egentliga skäl. Det som nämndes var att ansökningen
              tar tid, att det blir fler utländska studenter och ökade kostnader
              och att det är kostnader som de svenska skattebetalarna inte borde
              behöva betala. Så uppfattade jag det.
            </seg>
            <seg n="65b1e7e8">
              Betty Malmberg säger att ansökningarna tar tid. Man kan först
              konstatera att ansökningarna är lite av ett problem. Därför kan
              man överväga ansökningsavgifter. Då löser man det problemet separat.
            </seg>
            <seg n="2aac500d">
              När det gäller studieavgifter för att studera här kan man fundera
              på detta: Om det nu är så bra som regeringen säger med utländska
              studenter varför är det då de utländska studenterna som ska betala
              för den kvalitet som de bidrar med om man nu menar att det är
              bra för alla studenter? Regeringen menar kanske i stället att
              det inte alls är bra för kvaliteten med utländska studenter. Då
              ljuger man i propositionen. Alternativt menar man att det är någon
              annan än Sverige som ska betala för kvaliteten på svenska universitet
              och högskolor. Det är också en konstig inställning.
            </seg>
            <seg n="410fed17">
              Själva huvudfrågan är hur man tänker sig ett samhälle. Är utbildning
              en handelsvara där man har kunder och en internationell marknad?
              Eller har vi ett samhälle där vi har en fri akademi som bidrar
              till en samhällsutveckling och där kunskap är en oerhört viktig
              del i människors framsteg och det mänskliga samhällets utveckling?
            </seg>
          </u>
          <note type="speaker" n="8b2e102e">
            Anf. 56 BETTY MALMBERG (m) replik:
          </note>
          <u who="betty_malmberg_2d21fb" xml:id="i-3eb344ec41082cc6-3" n="44e35a88">
            <seg n="9063e2c9">
              Herr talman! Jag vet inte riktigt om Lage Rahm uppfattade mig
              korrekt. Självfallet handlar det också om att vi ska konkurrera
              med kvalitet. Det är det allting strävar mot. Men de faktorer
              som jag bland annat tog upp är problem. Det är också problem som
              Riksrevisionen har uppfattat och oroas över. Riksrevisionen tycker
              att riksdagen ska ta ställning till utvecklingen i frågan. Därför
              hade det varit intressant om Miljöpartiet genom Lage Rahm hade
              förklarat en del av frågeställningarna.
            </seg>
            <seg n="baeed4eb">
              Lage Rahm lyfte fram en principfråga: Kan utbildning vara en
              handelsvara? Jag skulle, herr talman, svara ja på den frågan absolut.
              Internationaliseringen är viktig, och det är en affärsmöjlighet.
              År 2007 var det 3 miljoner studenter som läste utanför sitt eget
              hemland. Av dem lockade Sverige kanske 1 procent. Och vad lockar
              vi med? Vi lockar i dag med gratis utbildning. Men precis som
              jag redogjorde för tidigare kan vi också locka med den fantastiska
              kvalitet som vi har på våra utbildningar och som vi ska vara stolta
              över och tacksamma för.
            </seg>
            <seg n="edcdfeab">
              Studieavgifter behöver inte vara en konkurrenshämmande faktor
              eftersom de är vanligt förekommande över hela världen. Det handlar
              mer om hur vi kan paketera det hela och vad vi kan erbjuda dessa
              studenter som är på jakt efter en ny, spännande utmaning.
            </seg>
            <seg n="5aecf7e5">
              Jag måste få passa på att ställa en fråga till Miljöpartiet.
              I reservation 3 har ni några märkliga detaljregleringar. Jag skulle
              vilja säga att ni är ett ganska hyggligt liberalt parti. Ni brukar
              klämma och trycka på oss och säga att vi var väldigt detaljreglerande
              i forskningspropositionen. Men helt plötsligt läser man i er reservation
              att de studenter som Sverige ska ta emot från biståndsländerna
              ska läsa miljöteknik och vara hänvisade till våra nordliga lärosäten.
              Förklara det!
            </seg>
          </u>
          <note type="speaker" n="dca1e5c7">
            Anf. 57 LAGE RAHM (mp) replik:
          </note>
          <u who="lage_rahm_ca9cb9" xml:id="i-4030363937812e5a-2" n="38b1c965">
            <seg n="a590826a">
              Herr talman! Det ska jag gärna börja med att förklara, för jag
              uppskattar när man svarar på frågor. Det är naturligtvis inte
              uteslutande detta som gäller. Men vi kan jobba med också de här
              frågorna eftersom det är oerhört viktigt för utvecklingen särskilt
              om man tar pengar från biståndsmedlen att man bidrar till biståndsutvecklingen.
            </seg>
            <seg n="74f27b7b">
              Betty Malmberg nämnde att revisionen har tagit upp frågan och
              tycker att man borde diskutera saken i riksdagen. Fint! Då lägger
              regeringen fram en proposition. Anledningen till att propositionen
              läggs fram är alltså helt enkelt att vi ska ha en diskussion i
              riksdagen. Det finns betydligt fler sätt att ha en diskussion
              i riksdagen än att lägga fram en proposition i frågan och tycka
              att det är diskussionen. Då är saken i princip avgjord, om nu
              inte någon borgerlig ledamot tar sitt förnuft till fånga och övertygar
              några andra om den saken. Diskussionen kunde vi ha fört på ett
              betydligt lättare sätt; det är rimligtvis inte ett skäl för en
              proposition.
            </seg>
            <seg n="ac49281e">
              Man talar om att konkurrera med kvalitet. Det är klart att det
              i den mån man pratar om konkurrens ska handla om kvalitet i utbildningarna.
              Det ska vi ju ha oavsett vad som händer. Men det här höjer inte
              alls kvaliteten, så det är inte kvalitet det här handlar om över
              huvud taget. Det handlar om att utländska studenter måste börja
              betala därför att man i princip tycker att de har blivit för många,
              som Betty Malmberg framförde. Om man nu inte vill ha så många
              studenter finns det sätt att reglera det, men om man absolut inte
              vill ha så många utländska studenter kan man också se till att
              de inte kommer genom att till exempel ta ut avgifter.
            </seg>
            <seg n="32530fea">
              Jag tyckte att det var bra att höra att Betty Malmberg konstaterade
              att utbildning ska vara en handelsvara och att en fri akademi
              inte är lika mycket värt. Nu kör vi tydligen på att börja sälja
              i stället. Jag tycker att det är beklagligt, men det är åtminstone
              bra att det blir tydligt.
            </seg>
          </u>
          <note type="speaker" n="1158c96b">
            Anf. 58 BETTY MALMBERG (m) replik:
          </note>
          <u who="betty_malmberg_2d21fb" xml:id="i-5d3a46436fa60c66-0" n="44e35a88" next="i-4b36a4a63b5f2d6f-0">
            <seg n="9e3b2590">
              Herr talman! Den ena utesluter sällan det andra, Lage Rahm. Om
              man ser utbildningen som en affärsmöjlighet behöver det inte innebära
              att akademin inte skulle stå fri. Det har vi lagskrivet. Det finns
              stadgat, och det fungerar på många andra håll i världen.
            </seg>
            <seg n="9427608a">
              Jag tycker att det var intressant att höra om varför man ska
              styra folk till att läsa just miljöteknik. Det är faktiskt vad
              som står i reservationen, herr talman. Studenterna ska läsa miljöteknik
              och det ska vara inriktning på rena energislag och klimatanpassning.
              Man ska företrädesvis styra dessa presumtiva studenter till Umeå,
              Luleå och Mittuniversitetet. Det är detaljreglering, vill jag
              lova.
            </seg>
            <seg n="721065d6">
              Herr talman! Det är sant att det här är medel som tas från biståndsbudgeten.
              Men det finns i dessa länder säkerligen ett kunskapsbehov som
              vida överstiger just den här nischen av frågor. Jag tänker på
              livsmedelsförsörjning, vattenreningsteknik, ökenutbredningen,
              ekonomi och demokrati. Det finns en lång lista på frågor. Det
              är ämnen som man kan studera på många håll. Det finns som sagt
              många ämnen som säkerligen appellerar till dessa studenter och
              som vore viktiga för dem att läsa.
            </seg>
            <seg n="6cffa36c">
              Riksrevisionen tog upp frågan. Det är nu vi kan och har möjlighet
              att diskutera. Regeringen har tidigt aviserat vad vi menar och
              vad vi vill göra för att stävja utvecklingen och få den under
              kontroll. Ni har också nu svarat på det genom era motioner. Det
              är så demokratin fungerar här i debattsalen.
            </seg>
            <seg n="27f95c15">
              I sitt anförande sade Lage Rahm någonting om att internationaliseringsnivån
              sjunker. Jag skulle vilja säga att det inte stämmer. Vår regering
              har infört gemensamma examina och stipendieprogram för att öka
              studentmobiliteten och lärarmobiliteten och många andra områden
              som gynnar internationaliseringen, herr talman.
            </seg>
          </u>
          <note n="283a10b4">
            Anf. 59 ULRIKA CARLSSON i Skövde (c):
          </note>
          <u who="betty_malmberg_2d21fb" xml:id="i-4b36a4a63b5f2d6f-0" n="44e35a88" prev="i-5d3a46436fa60c66-0">
            <seg n="19126531">
              Fru talman! Vi ska nu debattera betänkandet som bygger på propositionen
              Konkurrera med kvalitet studieavgifter för utländska studenter.
            </seg>
            <seg n="f769ac93">
              Först skulle jag vilja slå fast några mycket viktiga kärnpunkter
              just för den högre utbildningen i Sverige.
            </seg>
            <seg n="aa78c330">
              För det första: Vi ska ha en utbildning i världsklass som kännetecknas
              av hög kvalitet. Vi har väl utvecklade utbildningsmöjligheter,
              och vi ska ha närhet till forskning i världsklass. På det sättet
              blir vi attraktiva.
            </seg>
            <seg n="f46a167b">
              För det andra: Internationella kontakter och utbyten är absolut
              grundläggande i en globaliserad värld. Det är också ett område
              som vi genom tidigare propositioner har visat att vi vill utveckla.
            </seg>
            <seg n="31397fc4">
              För det tredje: Studenter från alla delar av vår värld, från
              Sverige, från Europa och från EES-länderna men även från länder
              utanför detta område, är med och bidrar till att öka kvaliteten
              med sin kunskap och med sin kompetens. Men de bidrar också till
              en mångfald som skapar kreativitet och kvalitet i forskningsmiljöer
              och utbildningsmiljöer.
            </seg>
            <seg n="e975f096">
              För det fjärde: Vi ska ha avgiftsfrihet för svenska studenter.
              Alliansregeringen anser att det är så viktigt att man föreslår
              att den lagfästs.
            </seg>
            <seg n="e006c3a5">
              Nu debatterar vi ett förslag som handlar om att studenter utanför
              EES-området ska få betala studieavgifter när de studerar vid högskolor
              och universitet i Sverige. Samtidigt handlar det om att stärka
              kvaliteten och om vilka resurser vi faktiskt lägger på den högre
              utbildningen.
            </seg>
            <seg n="b33fc1a8">
              Ibland får man en känsla av att det är så lätt att hamna i en
              diskussion om ekonomi och kvantitet. Därför har det varit så viktigt
              för alliansregeringen att faktiskt diskutera kvalitet och hur
              vi på bästa sätt använder de resurser som vi har.
            </seg>
            <seg n="234b26dc">
              Gruppen inresande studenter har nästan fyrdubblats sedan 1999.
              Det är bra av många olika anledningar. För Sverige som en relativt
              liten kunskapsnation i en globaliserad värld tillför de inresande
              studenterna i kraft av sin kunskap och kompetens en ökad kvalitet
              i utbildningen. De bidrar också till sysselsättningen vid våra
              universitet och högskolor liksom i de kommuner som de väljer att
              bosätta sig i. Efter studierna tillför de sin kompetens oavsett
              om de bor kvar i Sverige, vilket vi har underlättat, eller om
              de väljer att resa tillbaka till sitt hemland. Dessutom kan de
              medverka till en positiv bild av Sverige och sprida den utanför
              landets gränser. Vi är så beroende av utbyten och samarbeten på
              så många olika plan. Det gäller handelsutbyte, det gäller kulturellt
              utbyte, och det gäller kontakter både politiskt och säkerhetspolitiskt.
              På det sättet är detta en viktig faktor.
            </seg>
            <seg n="39a242f0">
              Utbildningsmarknaden är global, och vi konkurrerar med många
              andra länder om de duktigaste studenterna. Högskole- och universitetsstudier
              är det första steget också mot forskarutbildning, forskning och
              innovation. Där är det oerhört viktigt att vi utgår från kvalitet
              i utbildningen.
            </seg>
            <seg n="78354c33">
              Faktorer som påverkar valet av utbildning i Sverige är givetvis
              flera. Det handlar om hög utbildningskvalitet och god utbildningsmiljö
              men också om att vi har relativt många kurser och program som
              också ges på engelska men även på andra språk. Men det finns en
              anledning att tro att just avgiftsfriheten varit ett bärande skäl
              till att man har valt Sverige. Vi vill konkurrera med kvalitet
              och inte med att utbildningen är gratis.
            </seg>
            <seg n="89651fe1">
              Jag förutsätter att fokusförskjutningen från avgiftsfrihet till
              konkurrens på lika villkor kommer att driva kvalitetsutvecklingen
              vid våra lärosäten både i samverkan men också i konkurrens med
              lärosäten runt om i Europa och i resten av världen.
            </seg>
            <seg n="4d8264f2">
              Jag besökte nyligen en av våra nyare högskolor, och där såg man
              en stor potential när det gäller att få konkurrera på lika villkor
              och med kvalitet.
            </seg>
            <seg n="9bb7ea0c">
              I regeringens internationaliseringsstrategi är den första målsättningen
              att Sverige ska vara ett attraktivt studieland för utländska studenter.
              Vi kan nog förvänta oss en viss minskning av antalet tredjelandsstudenter
              vid införandet av studieavgifter. Men vi visar också i propositionen
              att vi ser möjligheter att motverka en alltför stor minskning,
              genom stipendiesystem och genom att satsa på ökad marknadsföring
              både via Svenska institutet och via andra myndigheter och organisationer
              som stöder internationaliseringen. Regeringen skriver också tydligt
              i propositionen att man kommer att ta fram en strategi för detta.
            </seg>
            <seg n="c71cb620">
              För Centerpartiet och alliansregeringen är den högre utbildningen
              och forskningen en mycket prioriterad fråga, vilket också har
              märkts i de satsningar som har gjorts i tidigare budgetar.
            </seg>
            <seg n="49493b1c">
              Centerpartiet välkomnar att avgiftsfrihet för svenska studenter
              nu lagfästs. Vi anser att ett generöst stipendiesystem är en förutsättning
              för att till exempel studenter från de länder som vi har ett utvecklingssamarbete
              med ska kunna ges möjligheter till högre utbildning till glädje
              och nytta för dem själva och för de länder som de verkar i. Man
              kan alltid diskutera hur generöst stipendiesystemet ska vara.
              Låt oss nu följa utvecklingen noga. Precis som regeringen skriver
              i propositionen får vi se vilka justeringar som eventuellt kan
              behöva göras i framtiden.
            </seg>
            <seg n="b306a8ab">
              Fru talman! När jag ser hur splittrat vänsteralternativet är
              i denna fråga är det ytterligare en del i utbildningspolitiken
              som man inte är överens om. Socialdemokraterna tillsatte den utredning
              som vi står här och debatterar i dag. Även om de själva helt har
              lämnat walk over i denna debatt har de ändå visat att de är för
              att studieavgifter tas ut för tredjelandsstudenter.
            </seg>
            <seg n="05773058">
              V och mp väljer däremot att inte se den problemställning som
              ligger till grund för utredningen och ropar att allt, eller åtminstone
              nästan allt, ska vara gratis.
            </seg>
            <seg n="3ff4c6b4">
              Vi anser att vi inte ska konkurrera på den grunden.
            </seg>
            <seg n="3c6209e4">
              Som tidigare har lyfts fram i debatten vill mp ta ett steg till
              och föreslår att stipendierna ska gå till vissa studier inom vissa
              områden vid vissa universitet i den allra nordligaste delen av
              Sverige. Då häpnar man över viljan att detaljstyra. Låt oss gå
              från att ständigt diskutera kvantitet och ekonomi och snarare
              diskutera ekonomi men också kvalitet och på vilket sätt vi kan
              stärka den högre utbildningen i Sverige. Ta bort skygglapparna
              och se att världen förändras och våga möta framtidens utmaningar
              med en ny politik.
            </seg>
          </u>
          <note n="2859ef9b">
            Fru talman! Jag yrkar bifall till förslaget i utbildningsutskottets
            betänkande 15.
          </note>
          <note type="speaker" n="f92013fe">
            Anf. 60 AMINEH KAKABAVEH (v) replik:
          </note>
          <u who="amineh_kakabaveh_cbd776" xml:id="i-cb87dcff65eac3d0-0" n="92b5da9d" next="i-9b64b8b9f4df8a79-0">
            <seg n="1441d01b">
              Fru talman! Jag tackar Ulrika Carlsson för att hon i sitt anförande
              framför många positiva aspekter som studenter från tredje världen
              bidrar med i vår utbildning och samhällsutveckling.
            </seg>
            <seg n="6d891789">
              Jag blir lite förvånad. Om dessa studenter redan bidrar med så
              mycket, om kvaliteten är så hög och om vår utbildning är i världsklass,
              vad är då problemet? Varför skulle de när de kommer till detta
              land och studerar per automatik nu bidra med sämre kvalitet? Det
              är dilemmat. Jag kan inte få ihop denna ekvation. Det är en intressant
              fråga som jag undrar om du kan svara på, Ulrika Carlsson.
            </seg>
            <seg n="ace51290">
              Min andra fråga handlar om att man ger universitet och högskolor
              fria händer att själva bestämma hur mycket det ska kosta. Problemet
              är att universiteten och högskolorna också här kommer att konkurrera.
              Det är alltid de små universiteten och högskolorna som kommer
              att bli lidande eftersom människor gärna vill studera på till
              exempel Helsingforss universitet och Uppsala universitet. De högskolor
              som är små och nystartade kommer alltid i kläm eftersom de är
              okända för studenter i andra delar av världen. Det är också en
              aspekt som man faktiskt inte har tänkt på. Jag undrar hur ni vill
              lösa detta.
            </seg>
          </u>
          <note n="8d053bbb">
            Anf. 61 ULRIKA CARLSSON i Skövde (c) replik:
          </note>
          <u who="amineh_kakabaveh_cbd776" xml:id="i-9b64b8b9f4df8a79-0" n="92b5da9d" prev="i-cb87dcff65eac3d0-0">
            <seg n="621a5f8b">
              Fru talman! Amineh Kakabaveh lyfter fram alla de positiva konsekvenser
              som internationella studenter för med sig. Jag ser inget motsatsförhållande
              i att man tittar på vilken balans som man ska ha i det svenska
              utbildningssystemet och ändå ser vilken positiv konsekvens detta
              får.
            </seg>
            <seg n="80b0d5fe">
              Det har tidigare i debatten förts fram att det kostar ungefär
              500 miljoner kronor, alltså en halv miljard kronor, för alla dessa
              studenter. Det är klart att utbildningen kostar och att de medel
              som går till utbildningen ska garantera kvalitet. Därför ser jag
              ingen svårighet att kunna tala om det positiva samtidigt som vi
              ser att vi måste öka kvaliteten för att stå oss väl i den framtida
              konkurrensen. Då ska vi inte konkurrera genom att utbildningen
              är gratis.
            </seg>
            <seg n="20d357c7">
              Amineh Kakabaveh lyfter fram kostnadstäckningen i fråga om att
              man får ta ut olika avgifter beroende på lärosäte men också beroende
              på vilken utbildning det är. Det är tydligt att man betalar för
              just den utbildning som man får ta del och inte för andra delar.
            </seg>
            <seg n="e7edd0fd">
              Jag förstår inte riktigt inställningen att de mindre lärosätena
              alltid är sämre, att det inte är samma möjligheter för de mindre
              lärosätena att konkurrera på lika villkor. Globalt kan vi se att
              många framstående utbildnings- och forskningsmiljöer inte alltid
              är de allra största lärosätena, utan många gånger är det nischade
              mindre lärosäten som är riktigt duktiga på det som där görs.
            </seg>
            <seg n="f94deda7">
              Det är viktigt att alliansregeringen satsar ytterligare resurser
              på att öka möjligheterna för alla våra lärosäten, via egna medel
              men också när det gäller Svenska institutet, att göra reklam för
              alla fantastiska lärosäten som finns i vårt land och för kommande
              studenters möjligheter att studera vid dessa.
            </seg>
          </u>
          <note type="speaker" n="0411bba5">
            Anf. 62 AMINEH KAKABAVEH (v) replik:
          </note>
          <u who="amineh_kakabaveh_cbd776" xml:id="i-cb87dcff65eac3d0-1" n="92b5da9d" next="i-9b64b8b9f4df8a79-1">
            <seg n="cbf6ff4b">
              Fru talman! Min fråga om sämre kvalitet kvarstår. Det där har
              inte bevisats. Alla universitet och högskolor är, som både Ulrika
              Carlsson och Betty Malmberg framfört, någonting positivt. Det
              vet vi. De utländska studenterna har bidragit med väldigt mycket.
              Hittills har inte kvaliteten varit så dålig. Jag har inte hört
              det vare sig från lärarkåren eller studentkåren eller från universitet
              och högskolor.
            </seg>
            <seg n="72227324">
              Problemet är inte kvaliteten. Därför är rubriken störande. Utländska
              studenter har i alla år funnits här och bidragit och varit utvecklande
              för oss. Det har inte varit några problem. Men synen på utbildning
              har ändrats i Sverige i och med högerregeringen. Allt ska nu kosta.
              Det ska handlas och köpas. Men kunskap kan man inte alltid köpa
              sig. Den principen har funnits i Sverige, och den är det viktigt
              att behålla.
            </seg>
            <seg n="8e82de9a">
              Man kan se att kvaliteten har varit bra på universiteten där
              var fjärde student har utländsk bakgrund. Dessa har bidragit i
              sammanhanget, så det finns inte någon anledning att här påstå
              att de har försämrat utbildningskvaliteten.
            </seg>
            <seg n="5741714d">
              Självklart är alla högskolor och universitet duktiga. De har
              kvalitet. Men det som här föreslås gör att de små universiteten
              riskerar att konkurreras ut eftersom det handlar om de kända stora
              lärosätena. Inte bara i Sverige utan också i omvärlden är det
              så. Vi är inget undantag i världen. Vi vet ju hur det varit. Danmark
              är ett exempel. Australien är ett annat exempel. Det är det viktigt
              att komma ihåg.
            </seg>
          </u>
          <note n="b0387421">
            Anf. 63 ULRIKA CARLSSON i Skövde (c) replik:
          </note>
          <u who="amineh_kakabaveh_cbd776" xml:id="i-9b64b8b9f4df8a79-1" n="92b5da9d" prev="i-cb87dcff65eac3d0-1">
            <seg n="8cc3f95a">
              Fru talman! Varför plötsligt sämre kvalitet? Det är viktigt att
              inte bara ge en ögonblicksbild av hur det för tillfället fungerar,
              utan det gäller att också se till utvecklingen över tid.
            </seg>
            <seg n="b30d130c">
              I debatten har vi redan berört att det har varit en väldigt stor
              ökning av antalet utländska studenter. Vi vet att det medför rejält
              ökade kostnader vid själva ansökningsförfarandet. Det är också
              så att allt färre inom området får ta del av den högre utbildningen.
            </seg>
            <seg n="44ed8ed2">
              Det är bra att det i diskussionen handlar så mycket om kvalitet.
              Det är ju kvaliteten vi så många gånger pratar om. I dag känns
              det som att Vänsterpartiet bara lyfter fram den fantastiskt bra
              kvaliteten i den högre utbildningen. Men vi vet att vi måste fördela
              om resurser för att också ge möjlighet till ytterligare kvalitetsförbättringar.
            </seg>
            <seg n="beac538e">
              Den alliansregering som nu styr Sverige har vid ett antal tillfällen
              tillfört kvalitetshöjande medel, men vi vet att det inte varit
              tillräckligt. Då måste man se till helheten och se vilka möjligheter
              som finns att ytterligare stärka kvaliteten i utbildningssystemet.
              Vi ser att utvecklingen under de senaste åren jag nämnde att det
              skett en fyrdubbling sedan 1999 inte är hållbar om vi tittar framåt.
              Vi måste se över detta och se hur vi kan få en balans, hur vi
              kan stärka kvaliteten och hur vi kan konkurrera med kvalitet.
            </seg>
            <seg n="38565ce2">
              I dag finns det lärosäten som konkurrerar just med att det är
              gratis utbildning. Man har olika avtal med olika högskolor runt
              om i världen och konkurrerar med gratis utbildning. Jag tror att
              detta kommer att driva fram att man på ett mycket tydligare sätt
              får konkurrera med kvalitet. Det kommer att gynna lärosätena,
              och framför allt kommer det att gynna våra studenter som genomgår
              de olika utbildningarna. Dessutom kommer det att gynna vårt samhälle
              eftersom vi får studenter med större kunskap och kompetens som
              de sedan på olika sätt kommer att bidra med i näringslivet.
            </seg>
          </u>
          <note type="speaker" n="8c3e4761">
            Anf. 64 LAGE RAHM (mp) replik:
          </note>
          <u who="lage_rahm_ca9cb9" xml:id="i-7f89e87c08bde340-0" n="38b1c965" next="i-288da83c5e3d87b4-0">
            <seg n="503008d7">
              Fru talman! Ulrika Carlsson pratar väldigt mycket om hur bra
              det är med internationalisering och med att ha många utländska
              studenter. Det uppskattar jag, för jag tycker att det är positivt.
              Men varför är Centerpartiet, Ulrika Carlsson, med på en ordning
              som i ett slag radikalt kommer att minska antalet utländska studenter?
              Om man menar att utländska studenter bidrar till kvalitet jag
              uppfattar att Ulrika Carlsson menar det menar man då också att
              det är de utländska studenterna som har ansvaret för kvaliteten,
              som har ansvaret för att betala för kvaliteten vid svenska lärosäten?
              Vi tar inget ansvar för internationalisering och kvalitet, utan
              det ansvaret får någon annan ta så tycks det vara.
            </seg>
            <seg n="5c680dd2">
              Ulrika Carlsson nämnde här att vi väljer att inte se problemet
              med att fler utländska studenter kommer hit. Jag tycker att det
              är ett konstigt synsätt att börja med att se det som ett problem
              att utländska studenter kommer hit. Om man tycker att det kommer
              för många finns det ju andra metoder än avgifter för att få en
              begränsning om man nu är intresserad av det. Men det verkar regeringen
              inte alls vara intresserad av.
            </seg>
            <seg n="2915d44d">
              Och vad händer om många utländska studenter inom EU eller EES-området
              kommer hit? Är också det då ett problem, eller vad betyder det?
            </seg>
            <seg n="9728e313">
              Det heter att vi ska se att världen förändras och att vi ska
              våga möta framtiden med en ny politik. Det hela blir väldigt klichéaktigt.
              Rimligtvis är det väl inte så att man bara för att man inte ändrar
              sin politik inte möter framtiden. Det kan ju inte vara ett självändamål
              att ändra en bra politik till en dålig politik för att man ska
              möta framtiden. Det är inte ett bra sätt. Det hela är befängt!
            </seg>
          </u>
          <note n="98b73206">
            Anf. 65 ULRIKA CARLSSON i Skövde (c) replik:
          </note>
          <u who="lage_rahm_ca9cb9" xml:id="i-288da83c5e3d87b4-0" n="38b1c965" prev="i-7f89e87c08bde340-0">
            <seg n="a831c533">
              Fru talman! Det är alldeles uppenbart att vi lite grann ser olika
              logik i det som vi diskuterar och debatterar här i dag.
            </seg>
            <seg n="14f73aea">
              Det är viktigt för Sverige att vara en del av en internationaliserad
              värld. Men vi räknar inte i antalet huvuden när det gäller internationella
              studenter, utan det är mixen, mångfalden, möjligheterna, kunskapen,
              kompetensen och kreativiteten som vi behöver se ytterligare stärkas
              och utvecklas vid våra lärosäten.
            </seg>
            <seg n="94969982">
              Vi ska ha konkurrens på lika villkor. Jag tror att det är väldigt
              viktigt för Sverige att förstå att vi är en del. Det är det viktigt
              att se för oss som på olika sätt ibland utmålar det egna landet
              som lite bättre än andra länder och som lite mer speciellt.
            </seg>
            <seg n="73eeb961">
              När det gäller högre utbildning och forskning behöver Sverige
              vara riktigt väl anpassat sett till konkurrenskraften. Därför
              måste vi hitta ytterligare förstärkningsmekanismer som driver
              kvalitetsutvecklingen. Det vi här talar om är en del. Vi kommer
              att få tillfälle att i denna kammare diskutera ett antal propositioner
              om autonomi och kvalitet precis som vi nu diskuterar studieavgifter
              som tillsammans visar på helheten, på att alliansregeringen har
              förstått behovet av att stärka kvaliteten inom den högre utbildningen
              och forskarutbildningen samt inom forskning och innovation. Därför
              ser jag det här som en pusselbit i helheten just när det gäller
              att se hur Sverige på sikt kan stärka sin konkurrenskraft.
            </seg>
            <seg n="d02d8a18">
              Det är absolut så att vi anser att internationaliseringen är
              viktig. I mitt anförande talade jag om internationaliseringsstrategin.
              Den första delen i den strategin handlar just om att Sverige ska
              vara ett attraktivt studieland för utländska studenter. Att vara
              ett attraktivt studieland för utländska studenter handlar om att
              man vet att man när man läser i Sverige kan få den absolut bästa
              utbildningen en utbildning som definitivt bidrar till den framtida
              karriär man tänkt sig, oavsett vilket område det är.
            </seg>
          </u>
          <note type="speaker" n="2f60a038">
            Anf. 66 LAGE RAHM (mp) replik:
          </note>
          <u who="lage_rahm_ca9cb9" xml:id="i-7f89e87c08bde340-1" n="38b1c965" next="i-288da83c5e3d87b4-1">
            <seg n="29191e38">
              Fru talman! Jag ska passa på att säga att det ibland har varit
              lite förvirrande beträffande detta med lagfäst att svenska studenter
              inte ska betala en avgift. I praktiken är det redan lagfäst med
              en förordning, skulle man kunna säga. Den praktiska skillnaden
              är i princip noll i sammanhanget. Däremot tycker jag att det är
              bra att man gör den här förändringen, vilket vi också föreslår.
              Men det är liksom inte någon stor sak att slå sig för bröstet
              för.
            </seg>
            <seg n="7af6ed9a">
              Sedan är det smått parodiskt när Ulrika Carlsson pratar om kvalitetssatsningar
              och att den här propositionen handlar om kvalitet, när hon är
              väl medveten om att i princip hela högskolevärlden anser att det
              är ett kvalitetsosäkert förslag som man har tagit fram på ett
              icke kvalitetssäkert sätt. Det är väl inte rimligt att stå här
              och påstå att det är en satsning på kvalitet. Nu ska jag inte
              gå mer in på det, för vi återkommer till det. Jag menar bara att
              man rimligtvis inte kan säga det.
            </seg>
            <seg n="a9980b58">
              Jag tycker att det är intressant att notera att kreativiteten
              och mångfalden uppges stärkas genom att folk betalar avgifter.
              Gäller det på fler områden? Blir man mer kreativ om man är tvungen
              att betala? Ökar mångfalden ju fler det är som betalar? Är det
              någon sorts genomgående princip? Det är väl inte möjligt att man
              kan anse det trodde jag, tills i dag.
            </seg>
            <seg n="42faa4ae">
              Jag vill passa på att påpeka att jag tycker att det är ett problem
              när vi pratar om utbildning som en handelsvara. Utbildning är
              inte bara en handelsvara utbildning är så mycket mer. Den här
              ensidiga fokuseringen på att sälja, konkurrera och handla med
              utbildning riskerar att leda väldigt fel, som det har gjort på
              en del universitet, dock inte i Sverige ännu.
            </seg>
          </u>
          <note n="b672c783">
            Anf. 67 ULRIKA CARLSSON i Skövde (c) replik:
          </note>
          <u who="lage_rahm_ca9cb9" xml:id="i-288da83c5e3d87b4-1" n="38b1c965" prev="i-7f89e87c08bde340-1">
            <seg n="5bc0f368">
              Fru talman! Det är viktigt att se vilken proposition vi diskuterar
              här i dag, nämligen den om studieavgifter för utländska studenter.
              När det gäller kvalitet förstår jag inte riktigt det som Lage
              Rahm framför om att utbildning plötsligt blir en handelsvara och
              så vidare. Det är väl det man har framfört att det är, att handelsfördelarna
              handlar om att det är gratis. Det handlar också om att titta på
              att det ger möjligheter till konkurrensfördelar.
            </seg>
            <seg n="db2099ad">
              Vi ser på hur vi kan skapa en långsiktigt hållbar utveckling
              också för universitets- och högskolesektorn i Sverige i ett internationaliserat
              samhälle. Då handlar det om att detta är en av pusselbitarna för
              att hitta en bra balans mellan möjligheten för dem som finns inom
              vårt område och möjligheten för dem som kommer utifrån att rekryteras
              och känna att de får en utbildning som är bra på lika villkor.
            </seg>
            <seg n="d37078ac">
              När det gäller just det område vi diskuterar i dag är det viktigt
              att se att det inte är antingen-eller. Det är inte antingen det
              ena eller det andra. Lage Rahm har tidigare i debatten framfört
              att det är en motsättning mellan att kunna konkurrera med kvalitet
              och att kunna konkurrera med att det är gratis, en handelsvara
              kopplat till en fri akademi. Men det här måste kunna finnas i
              samma verklighet. Vi vill ha fria akademier det är därför vi kommer
              att stå här och diskutera Autonomiutredningen. Vi vill ha en internationalisering
              det är därför vi redan har lämnat en proposition på det området.
            </seg>
            <seg n="fc54173f">
              Detta är ytterligare en pusselbit som kommer att göra det möjligt
              för Sverige som kunskapsnation att stärka kvaliteten i utbildningen.
            </seg>
            <seg n="d857e607">
              Att inte våga se, vilja se och vilja förstå vad man läser jag
              förstår inte riktigt. Det finns väldigt tydligt utskrivet i propositionen
              på vilket sätt detta leder till ökad kvalitet.
            </seg>
          </u>
          <note type="speaker" n="77b36fb8">
            Anf. 68 TINA ACKETOFT (fp):
          </note>
          <u who="tina_acketoft_bb4624" xml:id="i-6c1972997a9ae002-0" n="1f3d6ef5">
            <seg n="d4ff6d43">
              Fru talman! Principen om en avgiftsfri utbildning är en tradition
              som för Folkpartiet rent ideologiskt är extremt viktig att värna.
              Det är principen om utbildning av hög kvalitet också. Jag skulle
              kunna gå så långt som att säga att det är kärnan i Folkpartiet:
              God utbildning för alla.
            </seg>
            <seg n="4b09a9ed">
              Därför känns det skönt att alliansregeringen stärker skyddet
              för att avgiftsfrihet fortsatt ska gälla svenska studenter genom
              att föra in detta i lagen. Jag tycker att det är på gränsen till
              ohederlig debatt när oppositionen försöker framföra någonting
              annat.
            </seg>
            <seg n="233c0a83">
              Ett land är bara så starkt som det intellektuella kapital befolkningen
              har. Men världen förändras den gör det, oavsett Miljöpartiets
              åsikt eller ej. Internationaliseringen och globaliseringen kräver
              att vi som nation också ser över vad vi behöver göra för att hänga
              med i den utvecklingen.
            </seg>
            <seg n="3bf72575">
              Låt mig vara lite privat. Jag avslutade min högskolesväng 1992.
              Det känns inte som så länge sedan fast det låter så. Jag gjorde
              den omvända resan. Då jag inte hittade någon utbildning som passade
              mig i Sverige åkte jag till England. Jag ska inte uppta kammarens
              tid med att berätta om det enormt stora antalet blanketter, telefonsamtal
              och formulär som jag var tvungen att producera och formulera för
              att få det svenska utbildningsväsendet att förstå att jag ville
              läsa hela min utbildning utomlands. Då var det nämligen fortfarande
              extremt ovanligt att så skedde.
            </seg>
            <seg n="615a8a64">
              Men de senaste tio åren har antalet utländska studenter på svenska
              universitet och högskolor tredubblats. På väldigt kort tid har
              det gått från att det var undantag till att det nu i Lund, som
              är mitt läns universitet, är 10 procent av eleverna som kommer
              från utlandet. Inför höstterminen 2009 sökte 120 000 studenter
              från länder utanför EU och EES till en svensk utbildning. Vi har
              alltså gått igenom ett extremt stort skifte inom svenskt utbildningsväsen.
            </seg>
            <seg n="acbd5915">
              Internationaliseringen och studentutbudet är en tillgång för
              Sverige och för andra länder. Jag vill påstå att min engelska
              utbildning gjorde nytta för skolsystemet i England, eftersom jag
              tillförde ett nytt perspektiv när vi diskuterade samhällsfrågor
              och tillförde medel till studentkassan eftersom jag betalade för
              min utbildning. Men min utbildning gjorde också nytta för Sverige,
              för när jag kom tillbaka hit hade jag en unik erfarenhet som gjorde
              att jag definitivt drog in pengar till den byrå jag arbetade för.
            </seg>
            <seg n="89e064b1">
              Den ökade rörligheten är av godo. Men den för också med sig påfrestningar
              och ökade kostnader som får konsekvenser för det svenska utbildningsväsendet.
              Vill man inte se det är man utvecklingsfientlig, skulle jag vilja
              hävda.
            </seg>
            <seg n="92088c31">
              Detta har också påtalats av Riksrevisionen. De säger klart och
              tydligt att regeringen måste komma tillbaka till riksdagen och
              redovisa hur det ser ut så att vi kan ta ställning. Det har de
              nu gjort, och det är det vi behandlar här i dag.
            </seg>
            <seg n="7aaf2d9a">
              Förslaget som ligger framför oss är att det ska införas avgifter
              för utomeuropeiska studenter, och det görs av tre mycket enkla
              skäl.
            </seg>
            <seg n="9663dfa7">
              För det första: Vi bjuder alla som vill, oavsett om de kan eller
              inte kan betala, på gratis utbildning. Det urholkar finansieringen
              av den svenska högskolan. Den som inte vill se det ber jag titta
              på siffrorna igen. Det handlar om totalt en halv miljard kronor
              varje år som skulle kunna gå tillbaka och användas för angelägna
              reformer i högskolan.
            </seg>
            <seg n="d2e6daa9">
              För det andra: Svenska studenter som reser utomlands får betala
              för sig. Då är det väl rimligt att den principen också gäller
              för utländska studenter som kommer till Sverige.
            </seg>
            <seg n="b0f89ab8">
              För det tredje: Det växer fram en global utbildningsmarknad.
              Om oppositionen slår till dövörat när vi säger marknad kan jag
              kalla det utbildningsmiljö i stället. Det växer fram en global
              utbildningsmiljö. Drygt tre miljoner studenter per år studerar
              utomlands. Här måste Sverige kunna konkurrera med kvalitet, inte
              med gratis utbildning.
            </seg>
            <seg n="a802a9f9">
              Enligt enkätundersökningar är avgiftsfriheten det viktigaste
              när dessa elever väljer var de ska studera, inte kvalitet. Hade
              jag suttit i svensk högskola hade jag dragit öronen åt mig. Det
              är alltså högskolan som måste höja sin kvalitet för att kunna
              locka hit dessa studenter.
            </seg>
            <seg n="50d2a07c">
              Det kan inte vara rimligt att det ska vara på detta sätt. Det
              får sannolikt också effekter för kvaliteten på de studenter som
              kommer hit. Och studenternas kvalitet påför naturligtvis också
              kvalitet i högskolan.
            </seg>
            <seg n="fe5b1633">
              Allianspartierna har som målsättning att skapa en svensk högskola
              av världsklass. Jag tror att vi har varit ganska tydliga med det.
              Då måste vi locka till oss de bästa studenterna oavsett nationalitet.
            </seg>
            <seg n="309c2ed9">
              Samtidigt som avgifterna införs skapar vi också två stipendiesystem,
              ett som riktar sig till studenter i de tolv länder som Sverige
              har långsiktigt biståndsarbete med och ett för dem som har särskild
              kompetens.
            </seg>
            <seg n="52f65ce7">
              Jag upprepar: Ja, det är strategiskt viktigt för Sverige som
              utvecklingsland och för andra länder att vi får hit de vassaste
              hjärnorna. För att lyckas med det måste vi konkurrera med kunskap.
              Upprepning är alltings moder, och jag säger det igen: Vi kan inte
              ha utbildningsrealisation.
            </seg>
            <seg n="71a5e3f7">
              Genom att vi slutar att bjuda alla på gratis utbildning kan vi
              nu också satsa specifikt på vissa länder där vi vet att det finns
              ett otroligt stort behov av utbildning. Dessutom kan vi satsa
              på kvalitetshöjande åtgärder inom högskolan. Det är, enligt min
              mening, ett mycket mer effektivt sätt att använda biståndsmedel.
            </seg>
            <seg n="50db8718">
              Fru talman! Lage Rahm citerade en före detta utbildningsminister
              som jag hoppas att vi aldrig mer behöver se som minister. Låt
              mig avsluta med att citera dåvarande utbildningsministerns nuvarande
              kollega. Det var den socialdemokratiska regeringen som tillsatte
              utredningen för att se över möjligheten att ta ut avgifter för
              utomeuropeiska studenter. Det fanns i sammanhanget en tydlig politisk
              inriktning om att även lagstifta om avgiftsfriheten för inhemska
              studenter. Det är citerat från Socialdemokraternas särskilda yttrande
              i det betänkande som i dag debatteras i kammaren. Jag förstår
              att Mikael Damberg inte är närvarande, för jag vet inte hur han
              skulle kunna fylla ut åtta minuter med detta.
            </seg>
            <seg n="d91e7814">
              Vi har nu hört tre ganska entydiga röster. Jag vill inte föregripa
              min kollega som kommer härnäst, men jag kan tro att hon kommer
              att säga ungefär samma saker.
            </seg>
            <seg n="20f915b4">
              Den andra parten i oppositionsgrupperingen är Miljöpartiet med
              dess fantastiska inkonsekvens. De säger att om man studerar vid
              nordliga lärosäten får man lov att göra det eftersom där finns
              gott om bostäder. Och då bör man naturligtvis läsa miljöteknik
              eller något liknande.
            </seg>
            <seg n="0b5d30c1">
              Sedan har vi Vänsterpartiets ganska skrämmande bild som jag trodde
              att jag aldrig mer skulle höra talas om. Det liknar snarast social
              turism när man undrar varför studenter ska komma till Sverige
              om det inte är gratis. Jag ställer mig mycket frågande till det
              och hoppas att kammaren ser att det mot dessa tre spretande alternativ
              finns en allians som är rörande överens om att vi ska ha en högskola
              av världsklass. Vi vill ha hit de vassaste hjärnorna, och vi vill
              att det sker med exempelvis de biståndsmedel som finns.
            </seg>
          </u>
          <note n="7ae54f75">
            Jag yrkar bifall till utskottets förslag i betänkandet.
          </note>
          <note type="speaker" n="e61fa2b7">
            Anf. 69 LAGE RAHM (mp) replik:
          </note>
          <u who="lage_rahm_ca9cb9" xml:id="i-4030363937812e5a-3" n="38b1c965">
            <seg n="32066638">
              Fru talman! Det är intressant att notera att regeringspartierna
              mest verkar vara intresserade av att tala om detaljer i den sista
              reservation som vi i Miljöpartiet har i betänkandet. Det är talande,
              för jag förstår att det inte är särskilt roligt att tala om de
              egna förslagen.
            </seg>
            <seg n="1395d037">
              Jag kan konstatera att det i vår reservation står, vilket inte
              verkar ha uppfattats av företrädarna för Alliansen, att stipendier
              särskilt bör ges för utbildning inom miljöteknik med inriktning
              på rena energislag och klimatanpassning. Stipendiet ska alltså
              inte bara ges, utan det ska vara ett extra tillskott. Vi har också
              avsatt mer pengar för det än regeringen. Samma princip gäller
              vid de nordliga lärosätena. Därmed har vi det avklarat.
            </seg>
            <seg n="2c3a68d6">
              Om jag förstått Tina Acketoft rätt är kärnan i Folkpartiet god
              utbildning för alla. Det är intressant. Det är en bra premiss.
              Med god utbildning för alla menar man rimligtvis alla svenskar,
              och det är det jag lite grann är rädd för att det handlar om.
              Det gränsar nästan till en nationalistisk agenda. Med god utbildning
              för alla menar man undermedvetet svenskar. Det är ett problematiskt
              synsätt.
            </seg>
            <seg n="44cd87c9">
              Jag uppfattade att Tina Acketoft var inne på principen att kvaliteten
              blir bättre om man betalar. Är det verkligen det som Folkpartiet
              menar? Gäller det fler områden? Är det en princip att kvaliteten
              blir bättre om man betalar? Så kan det väl ändå inte vara?
            </seg>
            <seg n="21c94902">
              Det sades också att utvecklingen kräver och sedan någonting.
              Det är ett klassiskt argument som inte är något argument. Rimligtvis
              måste vi hålla oss till sakargumenten. Utvecklingen är inte någon
              person eller organisation som kan kräva någonting. Det är ett
              befängt sätt att använda det svenska språket på, att förvrida
              det.
            </seg>
          </u>
          <note type="speaker" n="33f6e370">
            Anf. 70 TINA ACKETOFT (fp) replik:
          </note>
          <u who="tina_acketoft_bb4624" xml:id="i-6c1972997a9ae002-1" n="1f3d6ef5">
            <seg n="f2262897">
              Fru talman! Jag är inte säker på att jag uppfattade några frågor.
            </seg>
            <seg n="eafa65b6">
              Lage Rahm har ett antal gånger stått och raljerat över huruvida
              allting blir bättre om det är gratis. Nu halkar jag ned på samma
              debattnivå, men låt mig ändå ge ett hypotetiskt exempel. Anta
              att vi hade haft sju olika poliskårer i Sverige varav en var gratis,
              och jag valde den som var gratis. Den var inte bra, men den var
              gratis. Det är klart som sjutton att det får effekt. Det har betydelse
              om man betalar, om man tillför medel. Naturligtvis är det så.
            </seg>
            <seg n="1a73d2fa">
              Jag kommer tillbaka till att det i dag bara är de som har råd
              att själva betala sitt uppehälle som över huvud taget har möjlighet
              att komma hit och studera. I annat fall kan man inte göra det.
              Med det stipendiesystem vi nu inför ger vi möjlighet också för
              uppehälle. Det är ett sätt att se till att fler får möjlighet
              att skaffa sig utbildning under rimliga villkor.
            </seg>
            <seg n="96877804">
              Lage Rahm säger att vi valt ut två specifika delar i Miljöpartiets
              reservation som vi tycker är lite märkliga. Där finns faktiskt
              ganska mycket som är märkligt. Bland annat säger man att avgifter
              skapar onödig byråkrati. Däremot är ansökningsavgifter tydligen
              helt okej och skapar ingen onödig byråkrati. Inte heller där är
              man alltså helt konsekvent. Man vill inte bara ha studenter som
              fyller bostäder i Norrland och studerar på miljötekniska områden,
              utan man säger också att avgifter å ena sidan skapar onödig byråkrati
              men kan å andra sidan vara okej.
            </seg>
          </u>
          <note type="speaker" n="e363ad7d">
            Anf. 71 LAGE RAHM (mp) replik:
          </note>
          <u who="lage_rahm_ca9cb9" xml:id="i-4030363937812e5a-4" n="38b1c965">
            <seg n="a123dd64">
              Fru talman! Jag börjar med det som Tina Acketoft tog upp sist,
              avgifterna. Att inrätta ett system där man tar ut avgifter för
              vissa studenter kräver stora administrativa insatser av högskolorna.
              Bland annat har Sveriges universitets- och högskoleförbund tydligt
              framfört att det blir oerhört komplicerat, särskilt med tanke
              på den korta tid på vilken det ska genomföras. Att däremot ta
              ut avgifter för ansökningar är inte alls lika komplicerat och
              skulle underlätta den byråkratiska hantering vi redan har av ansökningar.
              Jag förstår därför inte riktigt hur man kan jämföra dem.
            </seg>
            <seg n="0bd496ab">
              Sedan vill jag säga att jag är glad att vi inte har konkurrerande
              poliskårer och tror och hoppas att inte heller Folkpartiet anser
              att vi ska ha konkurrerande poliskårer. Det visar att det inte
              är givet att det alltid är bra att konkurrera om allt i ett samhälle.
            </seg>
            <seg n="0b690cee">
              För att förtydliga jag kanske inte har varit tillräckligt tydlig
              eftersom jag tycks ha missuppfattats vill jag säga att det självklart
              är bra att inrätta stipendiesystem. Vi tycker att det är utmärkt.
              Redan innan propositionen lades fram motionerade vi om att vi
              borde ha stipendiesystem för utländska studenter som kommer hit.
              Uppehället i Sverige kostar förstås, och det skulle man då kunna
              betala med stipendier. Det är dock endast en liten del av stipendierna
              som kommer att gå till studenter som därmed även får uppehället
              betalt, vilket möjligtvis kan bli problematiskt för vissa.
            </seg>
            <seg n="df985a6f">
              Jag vill återkomma till att det är problematiskt om man menar
              att utvecklingen kräver att man går åt ett visst håll. Rimligtvis
              för politiska beslut människor åt ett visst håll, och man kan
              ha orsak att fatta dessa beslut. Det kan man göra på grund av
              vad som händer i omvärlden, men det är inte så att det krävs någonting
              av någon. I det här fallet krävs det inte, utan Sverige skulle
              kunna införa andra system för att mota detta problem.
            </seg>
          </u>
          <note type="speaker" n="0a69d40e">
            Anf. 72 TINA ACKETOFT (fp) replik:
          </note>
          <u who="tina_acketoft_bb4624" xml:id="i-6c1972997a9ae002-2" n="1f3d6ef5">
            <seg n="9d721555">
              Fru talman! När det gäller utvecklingen, framtiden och så vidare
              har Miljöpartiet och Alliansen helt olika bilder av vad som krävs
              för att vi ska kunna möta den framtid som vi vill se. Det gäller
              förändringar över huvud taget som vi vill göra i vårt samhälle.
            </seg>
            <seg n="390ea6e3">
              Låt mig, för att det ska bli tydligt, upprepa att det finns tre
              skäl till att vi vill införa den här åtgärden. För det första:
              Om vi bjuder alla på gratis utbildning urholkar det resurserna
              i den svenska högskole- och universitetskassan. Det handlar om
              500 miljoner kronor som vi kunde använda till kvalitetshöjande
              åtgärder, resurser som vi i vanliga fall är överens om att vi
              behöver tillföra högskolan.
            </seg>
            <seg n="5c1b953e">
              För det andra: Svenska studenter som åker utomlands och studerar
              får betala en avgift. Också av rena rättviseskäl tycker jag att
              detta är en rimlig åtgärd.
            </seg>
            <seg n="5de44d68">
              För det tredje: Om vi ska konkurrera, inte som ett låglöneland,
              inte som ett lågprisland, inte som ett gratisland, när det gäller
              studenter måste denna åtgärd vidtas. Framtiden och utvecklingen
              kräver det om vi vill hänga med kvalitetsmässigt. Om vi vill ha
              en Nobelmiddag där vi för en gångs skull kan fira svenska Nobelpristagare
              måste vi satsa på kvalitetshöjande åtgärder inom högskola och
              forskning.
            </seg>
          </u>
          <note type="speaker" n="22cbed7b">
            Anf. 73 AMINEH KAKABAVEH (v) replik:
          </note>
          <u who="amineh_kakabaveh_cbd776" xml:id="i-d79bd982d632b776-3" n="92b5da9d">
            <seg n="e2b650ce">
              Fru talman! Det är intressant att lyssna på argumentationen om
              varför studenter som kommer till vårt land kommer att försämra
              kvaliteten. Jag vill fråga Tina Acketoft varifrån hon fått enkätundersökningen.
              Finns det belägg för detta, och varför har i så fall inte vi andra
              fått enkätundersökningen som säger att utländska studenter endast
              kommer hit för att utbildningen är gratis?
            </seg>
            <seg n="b760a6f6">
              Varför skulle utländska studenter från så kallade tredjeländer
              och tredje världen, men inte de som kommer från länder inom EU,
              medverka till sänkt kvalitet i högskolor och universitet? Det
              är en fråga till en folkpartist som är liberal och pratar mycket
              om principer, solidaritet och så vidare.
            </seg>
            <seg n="e77a57cc">
              Till sist undrar jag om det bistånd till demokratisk samhällsutveckling
              och minskade klassklyftor i andra delar av världen som man har
              kommit överens om. Varför ska biståndet användas till utbildningar
              här i Sverige för studenter från vissa länder? Hur kan man acceptera
              att detta sker? Biståndet ska gå till massorna, inte till enskilda
              individer. Det är också en fråga som jag skulle vilja ha svar
              på.
            </seg>
          </u>
          <note type="speaker" n="bae7ed23">
            Anf. 74 TINA ACKETOFT (fp) replik:
          </note>
          <u who="tina_acketoft_bb4624" xml:id="i-6c1972997a9ae002-3" n="1f3d6ef5">
            <seg n="eda27ee0">
              Fru talman! Om Sverige inte hade infört folkskolan när vi gjorde
              det hade vi inte varit skymten av det vi är i dag, tror jag. Utbildning
              är den absolut bästa motorn till utveckling i ett samhälle. För
              mig är det självklart att utbildning också är en del av biståndsarbetet.
              Det är bra att människor får komma hit och skaffa sig en bra utbildning.
              Vissa kan inte göra det i sitt hemland av olika skäl. Den bästa
              hjälp vi kan ge är väl att se till att de får komma hit till Sverige
              och få utbildning. Det gör vi genom detta studiemedelssystem.
            </seg>
            <seg n="6180c598">
              Tidigare har det inte varit möjligt. Har man inte kunnat skaffa
              till sitt uppehälle själv har man visserligen kanske fått komma
              hit och studera, men man har då inte kunnat leva här i vilket
              fall som helst. Vi har infört det här stipendiesystemet för att
              garantera att de tolv prioriterade länderna ska ha en gräddfil
              vi kan kalla det så till utbildning i Sverige. Det tycker jag
              är helt rätt och riktigt.
            </seg>
            <seg n="ebf18dd7">
              Amineh Kakabaveh från Vänsterpartiet står och säger flera gånger
              att den främsta konkurrensfördelen svenska högskolor har är avgiftsfriheten.
              Hon har fått möjlighet att rätta sig eller vinkla om det på något
              sätt, men ändå kommer det hela tiden glasklart. Det måste då betyda
              att en student från ett annat land väljer det som är gratis, inte
              för att det har bäst kvalitet utan bara för att det är gratis.
              Låter inte det lite märkligt? Låter det inte som att Amineh Kakabaveh
              skulle kunna ändra det?
            </seg>
            <seg n="98d64823">
              Därför säger vi att vi måste förändra kvalitetssystemet i högskolan.
              Det är inte den enda enskilda åtgärd vi vidtar. Vi har ett helt
              batteri av olika insatser inom detta område för att höja kvaliteten
              vid högskolor och universitet, så att inte de utländska studenterna
              när de ska välja vart de ska åka för att studera tänker: Vi tar
              det land som är gratis, inte för att vi tycker att det är bra,
              utan för att det är gratis.
            </seg>
          </u>
          <note type="speaker" n="0e191af0">
            Anf. 75 AMINEH KAKABAVEH (v) replik:
          </note>
          <u who="amineh_kakabaveh_cbd776" xml:id="i-d79bd982d632b776-4" n="92b5da9d">
            <seg n="b3044a9f">
              Fru talman! Tala klarspråk, Tina Acketoft! Så här är det, som
              du vet: Hur vi än vänder och vrider på saken är Sverige ett litet
              land, och språket är väldigt litet. Den som kommer från en annan
              del av världen måste läsa på ett annat språk för att kunna förstå
              det som studeras här, och det är engelska. Den enda möjligheten
              att komma har funnits genom att det varit avgiftsfritt. I dag
              kommer inte studerande som är av högre kvalitet, utan det är de
              rika som kan betala som kommer. Så är det. Den uppfattningen står
              Vänsterpartiet för.
            </seg>
            <seg n="c242bb0a">
              Svara på frågan också, i stället för att hacka på saker och ting
              som jag har förklarat många gånger! Detta har olika vinklingar.
              Självklart är det så. Som politiker måste vi argumentera utifrån
              olika aspekter. En aspekt är ideologisk. För oss är det ideologiskt.
              Vi vill inte ha de rikaste. Vi vill ha kvaliteten från alla som
              kan bidra.
            </seg>
            <seg n="cd8b880f">
              När det gäller biståndspengarna: Självklart är det viktigt med
              utbildning och att satsa på andra delar av världen som inte har
              möjligheterna. Man får bistånd för att utveckla skolor inom sitt
              eget land. Detta har du inte heller svarat på, men det är viktigt
              att komma ihåg. Bistånd skickas för att man ska utveckla massorna,
              inte en eller två personer. Det är också en viktig aspekt i det
              hela.
            </seg>
            <seg n="7c1baf09">
              Jag får heller fortfarande inte svar på varför kvaliteten är
              sämre i dag och vad är det för påhittad argumentation.
            </seg>
          </u>
          <note type="speaker" n="4e57083e">
            Anf. 76 TINA ACKETOFT (fp) replik:
          </note>
          <u who="tina_acketoft_bb4624" xml:id="i-6c1972997a9ae002-4" n="1f3d6ef5">
            <seg n="2059d83c">
              Fru talman! Det måste vara någon typ av förbistring. Jag tror
              inte att vi förstår varandra över huvud taget i denna fråga.
            </seg>
            <seg n="9947a3d5">
              Jag upprepar gärna: Vi kan inte bjuda alla på gratis utbildning
              om vi vill hålla hög kvalitet i det svenska utbildningssystemet.
              Det går inte. Det klarar vi inte av. Vi vill se till att de som
              har störst behov ska få lättare tillgång till utbildningssystemen
              i Sverige. Det kan inte Vänsterpartiet ha någonting emot. Vi vill
              dessutom se till att de som är mest konkurrenskraftiga och har
              specialkunskap också ska komma in, så att vi kan höja spetskompetensen
              på forskning och utbildning i Sverige. Det kan inte heller Vänsterpartiet
              ha någonting emot.
            </seg>
            <seg n="9e155dd2">
              Vad vi vill göra med detta är att bredda utbildningen och se
              till att högskolor och universitet får bättre resurser, att vi
              får hit de vassaste hjärnorna och att vi får hit studerande från
              de tolv länder som vi främst har riktat våra biståndsmedel mot.
              Det är alltså en bredare utbildning för massorna samtidigt som
              det är ett lyft. Vi vill komma upp igen på spetskompetensnivå.
            </seg>
            <seg n="fd85524d">
              Jag säger det igen: Jag tycker att Nobelmiddagar är fantastiska,
              men det hade varit ännu roligare om vi någon gång fått se en svensk
              vinnare av Nobelpriset också, därför att vi har så hög kvalitet
              både på dem som är i utbildningssystemet och på utbildningssystemet
              som sådant. Det är detta som den här alliansregeringen unisont
              står bakom och arbetar för, medan ni har tre olika alternativ,
              och de som står för det första av dessa tre alternativ vill inte
              ens vara här i kammaren i dag och debattera det som ni andra två
              tycker är så oerhört viktigt.
            </seg>
            <seg n="ac262f7b">
              Vi kommer nog inte att komma överens i denna fråga. Men i alla
              fall kan vi vara överens om att vi vill ha ett rejält lyft för
              högskolan och universiteten och se till att studerande från de
              länder som vi riktar oss mot specifikt ska få lättare att ta sig
              hit och studera.
            </seg>
            <seg n="75c84dfc">
              (Applåder)
            </seg>
          </u>
          <note type="speaker" n="25f6cb6f">
            Anf. 77 EVA JOHNSSON (kd):
          </note>
          <u who="eva_johnsson_c6ce6f" xml:id="i-508c8f55cd5486a4-0" n="320e78a9">
            <seg n="3c7a631d">
              Fru talman! Jag vill gärna börja med att yrka bifall till förslaget
              i utskottets betänkande. Det är ett alldeles utmärkt betänkande,
              efterlängtat av både Alliansen och hela universitets- och studievärlden.
              Det är härligt!
            </seg>
            <seg n="a538daa3">
              Jag vill också gärna konstatera att det glesnar på vänsterkanten
              i kammaren. Jag ser det naturligtvis som en politisk vision och
              en bekräftelse på hur framtiden ser ut. Det har vi i och för sig
              ingenting emot.
            </seg>
            <seg n="d3794f7e">
              Inledningsvis vill jag passa på att understryka att det finns
              en viktig princip i det här betänkandet som vi i Alliansen har
              varit väldigt noga med att slå fast. Det gäller det berömda avgiftsspöket,
              som det viftas med från vänsterkanten gång på gång, det vill säga
              att det här skulle vara det första steget mot att avgiftsbelägga
              även övriga studenter, som kommer från Europa eller Sverige. Det
              finns inte något skäl till den oron. Mina kolleger har tidigare
              sagt det, men jag vill understryka detta. Det är inte aktuellt,
              varken nu eller i framtiden. Avgiften gäller studenter från länder
              utanför EES-området och Schweiz.
            </seg>
            <seg n="d97d969a">
              Vi har en annan fråga som vi har drivit minst lika länge, och
              det är det principiellt riktiga i att avgiftsbelägga just studier
              för studenter från så kallade tredjeländer. Tredjelandsstudenter
              bidrar på en rad olika sätt till svensk högre utbildning och forskning
              och till det svenska samhället i stort. Den mångfald av erfarenheter
              och kunskaper som skapas genom tredjelandsstudenternas närvaro
              höjer kvaliteten i den högre utbildningen. Internationellt präglade
              utbildningsmiljöer speglar också i hög grad det sammanhang som
              många studenter kommer att möta senare i arbetslivet.
            </seg>
            <seg n="bc84815f">
              Fru talman! Det här är enligt oss goda argument för att slå in
              på den linje som vi har att besluta om i dag.
            </seg>
            <seg n="0ef7c98b">
              Vi beslutar att en viss avgift kommer att tas ut. Men vi avsätter
              också medel i form av stipendier för tredjelandsstudenterna. Vi
              inrättar det nya stipendiesystemet som omfattar 30 miljoner kronor
              om året och ska riktas till särskilt kvalificerade studenter från
              länder som Sverige har långsiktigt utvecklingsarbete med. Det
              ska täcka både levnadskostnader och studieavgifter.
            </seg>
            <seg n="a2eddd4a">
              Detta är väldigt viktigt inte minst för att mota de argument
              som har framförts här från vänsterkartellen tidigare. Vi tycker
              inte att det bara är rika barn som ska komma till Sverige som
              det tidigare ha varit. Vi tycker inte heller att det är bra att
              de bara ska leva på nudlar. Det är inte bra att ha det på det
              sättet.
            </seg>
            <seg n="9caa7834">
              Vi vill att alla som har intellektuell kapacitet ska ha möjlighet
              att komma till Sverige och ha rimliga levnadsvillkor. Det vill
              vi försäkra oss om genom det nya stipendiesystem som vi nu inrättar.
              Stipendierna kommer dessutom att fördelas via Svenska institutet,
              vilket gör det rättssäkert. Det är inte hipp som happ och på måfå,
              utan ett klokt och genomtänkt system.
            </seg>
            <seg n="387f4358">
              Det andra nya stipendieprogrammet som riktar sig till särskilt
              kvalificerade tredjelandsstudenter utanför EU och EES ska inte
              täcka levnadskostnader utan enbart studieavgiftskostnaden. Från
              och med 2012 ska programmet omfatta 60 miljoner kronor, och stipendierna
              ska fördelas via en myndighet till universitet och högskolor som
              sedan distribuerar stipendierna till studenterna.
            </seg>
            <seg n="9ac6699d">
              Det är ett väldigt bra och genomtänkt system. Däremot är de positiva
              effekterna i allmänhet inte ett argument för en allmän avgiftsfrihet
              för alla som önskar studera i Sverige. Tvärtom är den allmänna
              avgiftsfriheten ett trubbigt instrument som inte ger någon möjlighet
              att styra hur stora kostnader tredjelandsstudenterna tar i anspråk.
            </seg>
            <seg n="1bf8ca22">
              I Sverige har den totala andelen inresande studenter trefaldigats
              sedan 1999 och är numera större än andelen utresande svenska studenter.
              Totalt utgjorde de inresande studenterna drygt 8 procent av samtliga
              studenter i Sverige under läsåret 2007/08.
            </seg>
            <seg n="2b1b9537">
              Gruppen fritt inresande studenter de brukar kallas free movers
              har nästan fyrdubblats sedan 1999. Knappt 10 000 av de fritt inresande
              studenterna under 2007/08 kom från länder utanför EES och Schweiz.
              Av dessa kom nästan 70 procent från Asien.
            </seg>
            <seg n="c481deeb">
              Fru talman! En allt större andel av grundutbildningsanslagen
              används för utbildning av tredjelandsstudenter. Under 2007/08
              uppskattade regeringen att ca 500 miljoner kronor användes till
              det, som också mina kolleger tidigare har nämnt.
            </seg>
            <seg n="7aab06c2">
              Den snabbt ökande omfattningen av antalet studenter samt behovet
              av fler utbildningsplatser och stärkt kvalitet är enligt regeringen
              skäl för att anslaget till utbildning och högskolor bör avlastas
              dessa kostnader.
            </seg>
            <seg n="fb207c10">
              Det är ganska rimligt. Vi har nämligen till skillnad från vänsterkartellen
              en budget som ska hållas. Vi har inget fritt fall uppåt när det
              gäller andelen medel som fördelas. Vi har en budget som ska hållas,
              och vi vill också respektera det. Där finns det en begränsning
              för en seriös utbildningspolitik.
            </seg>
            <seg n="d38477ae">
              Högre utbildning är strategiskt viktig för vår gemensamma framtid.
              Sveriges förmåga att bevara och utveckla välfärden är till mycket
              stor del beroende av vårt lands förmåga att hantera kunskap. En
              välutbildad befolkning är helt central för ett land som vill hävda
              sig i en starkare global konkurrens.
            </seg>
            <seg n="7e63ff68">
              Här i kammaren har det sagts väldigt mycket klokt från en enad
              allians. På vänstersidan noterar vi att socialdemokraterna över
              huvud taget inte vill debattera den här frågan. Man kan misstänka
              att det beror på att deras kolleger i den så kallade vänsterkartellen
              har så spretiga förslag att man vill undvika att debattera den
              här frågan. Det kan jag förstå, eftersom de tycker som vi. Det
              brukar de inte vilja erkänna alltför öppet.
            </seg>
            <seg n="32b6adc1">
              Vänstern vill att det ska vara gratis, och Miljöpartiet vill
              att det ska vara gratis men med avgifter. Det har vi också hört
              tidigare. När jag tidigare lyssnade på debatten funderade jag
              ganska mycket. Har ni i Miljöpartiet över huvud taget något tak
              när det gäller utbildningsanslagen? Finns det någon övre gräns?
            </seg>
            <seg n="53d56eab">
              Detta är en kostnad som har eskalerat. Det är allt fler studenter
              som kommer till Sverige. Har ni över huvud taget någon övre gräns
              för hur många studenter från länder utanför Europa som får, kan
              eller ska komma? Eller är det så att utbildningsanslaget för svensk
              universitets- och högskoleutbildning kan svälla precis hur mycket
              som helst? Vi har tidigare hört att gratis tydligen är det bästa.
            </seg>
            <seg n="3198d86e">
              Vi har här tidigare understrukit under debatten att svensk högskole-
              och universitetsutbildning har en kvalitet i världsklass. Vi kommer
              att bli ännu bättre och ännu spetsigare. Vi vill erbjuda de studenter
              utanför EES-området som har de skarpaste hjärnorna och inte de
              största plånböckerna att komma hit till Sverige. Jag yrkar än
              en gång bifall till utskottets förslag.
            </seg>
          </u>
          <note type="speaker" n="0d965c3b">
            Anf. 78 LAGE RAHM (mp) replik:
          </note>
          <u who="lage_rahm_ca9cb9" xml:id="i-4030363937812e5a-5" n="38b1c965">
            <seg n="4c62e2e4">
              Fru talman! Eva Johnsson undrade här senast över om det finns
              någon övre gräns för utbildningsanslaget för Miljöpartiet. Jag
              ska svara, eftersom jag tycker att det är trevligt att svara.
            </seg>
            <seg n="42c37ef1">
              Om Eva Johnsson hade bemödat sig med att läsa vårt alternativa
              budgetförslag så hade hon sett att det finns en summa för utbildningsanslaget.
              Det är vad vi föreslår. Däremot har vi aldrig sagt att utbildningsanslaget
              aldrig någonsin får överstiga ett visst antal kronor. Det är inte
              ett bra sätt att driva politik. Givetvis anpassar man efter hur
              situationen ser ut.
            </seg>
            <seg n="a6a97b21">
              Eva Johnsson nämnde att förslaget var efterlängtat av allianspartierna.
              Det är möjligt, eftersom det dragit ut på tiden. Det tog lite
              tid att få fram det. Jag kan förstå om ni möjligtvis har längtat.
              Hon hävdade också att det var efterlängtat från hela studievärlden
              enligt ett citat. Jag undrar om Eva Johnsson verkligen menar det,
              eller stod hon och sade någonting hon inte menade?
            </seg>
            <seg n="93dc6ed0">
              Omfattar den studievärld där alla går och längtar efter förslaget
              till exempel studenterna? Tycker de att det är bra? Omfattar studievärlden
              alla universitet? Det är att förvränga fakta att säga att det
              är efterlängtat. Det är snarare så att man i högskolesektorn är
              mot förslaget.
            </seg>
            <seg n="df3808b1">
              Jag vill också passa på att säga någonting om avgiftsspöket.
              Vi säger inte att ni föreslår att införa det. Vi säger bara att
              ett första steg rimligtvis är att införa det för utländska studenter.
              Finns det något land som har studieavgifter för inhemska studenter
              som inte har det för utländska? Det skulle i sådana fall vara
              väldigt bra att veta.
            </seg>
            <seg n="2f5b7ef7">
              Det är klart att det är ett första steg. Sedan hoppas jag och
              tror att vi inte någonsin kommer att ta några fler steg på den
              vägen. Men det är en helt annan sak.
            </seg>
          </u>
          <note type="speaker" n="732f4a73">
            Anf. 79 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-508c8f55cd5486a4-1" n="320e78a9">
            <seg n="bac21a4e">
              Fru talman! Lage Rahm har tidigare under debatten varit väldigt
              noga och tydlig med att understryka att när vi läser Miljöpartiets
              reservationer ska vi inte fastna i detaljer. Vi ska inte bry oss
              om det står miljöteknik och att man ska slussa studenterna från
              Korea upp till Umeå, eftersom de kommer att trivas bäst där när
              de läser miljöteknik. Sådana små detaljer ska vi inte fastna i.
            </seg>
            <seg n="58085103">
              Jag vädjar till Lage Rahm att applicera just det uttrycket på
              det jag säger. Fastna inte i detaljer om jag nu säger alla i högskolevärlden.
              Jag kan möjligen modifiera det så att det inte uppstår några missförstånd,
              och säga att en stor del av högskolevärlden och en stor del av
              studenterna har efterfrågat detta. Då hoppas jag att vi är överens
              och vet vad vi har sagt och gjort och inte fastnar i detaljer.
              Det är viktigt att man inte gör det.
            </seg>
            <seg n="02522ead">
              Min uppfattning är att det här är efterlängtat. Jag har, precis
              som mina kolleger och antagligen också Lage Rahm, rest runt och
              pratat med många utbildningsanordnare, högskolor och universitet
              där man har vädjat till oss att införa detta. Svensk högskole-
              och universitetsutbildning har så vass spets och hög kvalitet
              att man är övertygad om att detta inte är något stort problem,
              även om man kanske behöver vässa sin marknadsföring. Det här kommer
              de att lösa.
            </seg>
            <seg n="d29f45d4">
              Svenskt utbildningsväsen kommer inte att tömmas på utländska
              studenter bara för att vi inför detta.
            </seg>
          </u>
          <note type="speaker" n="e82ade23">
            Anf. 80 LAGE RAHM (mp) replik:
          </note>
          <u who="lage_rahm_ca9cb9" xml:id="i-4030363937812e5a-6" n="38b1c965">
            <seg n="9283a5b9">
              Fru talman! Det är skönt att höra att åtminstone Eva Johnsson
              är övertygad om att vi inte kommer att få en situationen liknande
              den i Danmark där det tömdes på studenter. Jag kan bara hoppas
              att det blir så. Det är inte ett bra sätt att hantera kvalitetsfrågor
              att hoppas att det inte blir som det har blivit på andra ställen
              där man har gjort precis likadant. Det är inte ett rimligt sätt
              att hantera kvalitetsfrågorna i högre utbildning som internationaliseringen
              faktiskt är en del av. Vi har hört många prata om mångfalden.
            </seg>
            <seg n="dfae5946">
              Jag håller med om att vi inte ska fastna i detaljer, men jag
              tycker att det är olyckligt att uttrycka sig som att det gäller
              alla. Det är ju inte en detalj. Det är trots allt ett ganska stort
              uttalande.
            </seg>
            <seg n="721b2607">
              Jag tycker visst att ni kan få läsa detaljerna i våra reservationer.
              Jag menade bara att majoriteten måste läsa dem korrekt. Därför
              hade jag med mig betänkandet och läste upp ur det så att det var
              tydligt vad som stod där.
            </seg>
            <seg n="989e3729">
              Hur man definierar en stor del är svårt att säga. Jag skulle
              säga att majoriteten av människorna i högskolevärlden är emot
              det här förslaget. Det är den uppfattning jag har fått, även om
              det inte har gjorts någon granskning av det.
            </seg>
            <seg n="e722eae8">
              Kan inte Eva Johnsson ändå hålla med om att det här är ett första
              steg om man vill införa avgifter för inhemska studenter? Jag är
              glad att ingen just nu driver det, men det har skett i en massa
              andra länder. Det är problematiskt. Det hoppas jag att vi kan
              vara överens om.
            </seg>
          </u>
          <note type="speaker" n="d2941f95">
            Anf. 81 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-508c8f55cd5486a4-2" n="320e78a9">
            <seg n="26073774">
              Fru talman! Lage Rahm säger att det finns relativa begrepp i
              debatterna. Det kan man välvilligt hålla med om. En stor majoritet
              och vissa är ju relativa begrepp. I det lägger vi vad vi vill.
            </seg>
            <seg n="9b3fc00a">
              Jag vill understryka att vi är väldigt glada för att vi har inrättat
              ett stipendiesystem. Det innebär att fattiga studenter med hög
              intellektuell kapacitet och med dåliga möjligheter att i nuläget
              ta sig till Sverige och ta del av vår utbildning som har världsklass
              kommer att ges möjlighet till det via stipendier. Jag är otroligt
              glad för det. Jag tror inte att de behöver leva på nudlar, vilket
              de tydligen har gjort fram till nu enligt er beskrivning. Nu ger
              vi dem rimliga villkor enligt ett klokt stipendiesystem. Jag är
              stolt och glad för det.
            </seg>
            <seg n="e4f6537a">
              Jag vill hur många gånger som helst understryka att det inte
              inom Alliansen och bland kristdemokrater finns några som helst
              signaler eller ambitioner att införa avgifter för de svenska studenterna.
              Vad Miljöpartiet, Vänsterpartiet och Socialdemokraterna har i
              bakfickan kan jag inte gå i god för, men det är solklart vad vi
              tänker och vilken vår ambition är: Inga avgifter för svenska studenter.
            </seg>
          </u>
          <note n="4680ccb6">
            Överläggningen var härmed avslutad.
          </note>
          <note n="d3c9eebf">
            8 § Kommittéberättelse 2010 m.m.
          </note>
          <note n="f5efc9b7">
            Föredrogs
          </note>
          <note n="31928054">
            Andre vice talmannen konstaterade att ingen talare var anmäld.
          </note>
          <note n="d4b02b64">
            9 § Säkerhetskontroll vid offentliga sammanträden i kommuner
            och landsting
          </note>
          <note n="f5efc9b7">
            Föredrogs
          </note>
          <note n="31928054">
            Andre vice talmannen konstaterade att ingen talare var anmäld.
          </note>
          <note n="2f8e580d">
            10 § SIS II en andra generation av Schengens informationssystem
          </note>
          <note n="f5efc9b7">
            Föredrogs
          </note>
          <note type="speaker" n="6b73dc59">
            Anf. 82 INGE GARSTEDT (m):
          </note>
          <u who="inge_garstedt_61f29b" xml:id="i-0ca228ca3256d434-0" n="f980f6ee">
            <seg n="796aedcf">
              Fru talman! Utskottet är enigt. Jag börjar med att yrka bifall
              till förslaget i betänkandet.
            </seg>
            <seg n="a5eddd20">
              Jag ska ge en kort presentation av betänkandet.
            </seg>
            <seg n="220b2576">
              Det handlar om SIS II, andra generationen av Schengens informationssystem.
              Varför behöver man en andra generation? Den gamla generationen
              är föråldrad och har inte den kapacitet som krävs för att inhämta
              information runt om i Europa. Nya uppgifter ska läggas in.
            </seg>
            <seg n="b07df32f">
              Vad innebär då det nya systemet?
            </seg>
            <seg n="ed0266e7">
              Det innebär att vi kan få en mycket bättre effektivitet i brottsbekämpningen
              i Europa. Det är oerhört viktigt i den internationaliserade värld
              vi lever i. När det inte är aska i luften tar man sig från en
              plats till en annan på några timmar. Förr kunde det ta dagar,
              ibland veckor, att röra sig över världen.
            </seg>
            <seg n="cc0469d5">
              Förslaget SIS II innebär också, vilket är av yttersta vikt, ett
              stärkt skydd för den personliga integriteten. Det finns bestämmelser
              som ska ge en bättre kontroll av de uppgifter som registreras
              och bestämmelser om hur uppgifterna ska hanteras.
            </seg>
          </u>
          <note n="4680ccb6">
            Överläggningen var härmed avslutad.
          </note>
          <note n="be766d31">
            11 § Straffrättsliga åtgärder till förebyggande av terrorism
          </note>
          <note n="f5efc9b7">
            Föredrogs
          </note>
          <note type="speaker" n="7d95cf2d">
            Anf. 83 MEHMET KAPLAN (mp):
          </note>
          <u who="mehmet_kaplan_727649" xml:id="i-863434d1b874faae-0" n="96cad3ad">
            <seg n="b9a31f71">
              Fru talman! I dag ska vi debattera frågan om straffrättsliga
              åtgärder till förebyggande av terrorism. Det är justitieutskottets
              betänkande 2009/10:22.
            </seg>
            <seg n="54aa1b27">
              Vi i Miljöpartiet har en gemensam reservation med Vänsterpartiet.
              Jag yrkar bifall till denna reservation.
            </seg>
            <seg n="2d9f1b99">
              När vi tittar på vad det är för typ av brott som ska beivras
              är det viktigt att förstå att brottskategorin terrorism och annan
              allvarlig brottslighet är den grövsta i samhället, och den ger
              också de längsta straffen. När det gäller sådana här brott är
              det mycket viktigt att lagstiftningen är tydlig och överblickbar
              och att det inte finns utrymme för godtycklighet.
            </seg>
            <seg n="6de77e40">
              Fru talman! Det är därför mycket olyckligt när den föreslagna
              lagstiftningen ser ut att leda i rakt motsatt riktning. Lagstiftningen
              är inte bara oklar utan lämnar i högsta grad utrymme för godtycke.
              Jag ska i det följande beskriva vilken form av godtycke som vi
              i Miljöpartiet ser och som det redan har funnits många exempel
              på.
            </seg>
            <seg n="7acdceed">
              För det första gäller det frågan huruvida en helt ny lag bör
              införas eller ej. Vi anser att det är självklart att alla brott
              som handlar om terrorism ska vara samlade i ett sammanhang. Det
              är en mycket olycklig utveckling att vi nu har reglerna om dessa
              allvarliga brott utspridda i ett antal lagar. Därutöver förekommer
              konkurrens i förhållande till andra brottsbalksregler, till exempel
              reglerna om förberedelse och stämpling. Vi anser inte att frågan
              är ordentligt utredd och genomarbetad när det gäller en sådan
              här viktig typ av lagstiftning.
            </seg>
            <seg n="dce221ef">
              För det andra gäller det rubricering av brotten. Sedan 2003 finns
              det en svensk lag om terrorism som definierar de subjektiva och
              objektiva förutsättningarna för att straff ska kunna utdömas.
              Genom att delar av de grundläggande objektiva rekvisiten inte
              finns med i den nu föreslagna lagen urvattnas begreppen och lagstiftningen
              försämras.
            </seg>
            <seg n="8f15f4bb">
              För det tredje är det olyckligt med ytterligare en speciallag
              inom straffrätten. Det är något som man normalt sett bör undvika
              enligt experter på området.
            </seg>
            <seg n="9515548d">
              Förra året kom Internationella Juristkommissionen, ICJ, med en
              rapport som tyvärr inte fick särskilt mycket uppmärksamhet i Sverige.
              Det var något litet inslag i radio och någon liten notis i TT.
              Den heter Assessing, Damage, Urging Action, Report of the Eminent
              Jurists Panel on Terrorism, Counter-terrorism and Human Rights
              . Den är 200 sidor lång. Jag ska försöka lyfta upp vissa viktiga
              delar av den som jag tycker har att göra med dagens debatt.
            </seg>
            <seg n="a732a420">
              ICJ är en fristående internationell organisation som arbetar
              för att öka förståelsen i världen för vikten av självständiga
              och starka rättssystem.
            </seg>
            <seg n="32210fcd">
              Den här rapporten handlar om hur många av världens länder, även
              de som kallar sig liberala och humana, som hotas av att rättssystemen
              korrumperats och förstörts av de antiterrorlagar som satts i verket
              sedan 2001, det vill säga egentligen efter den 11 september 2001.
              Detta sker alltså 60 år efter det att deklarationen om de mänskliga
              rättigheterna arbetades fram i FN.
            </seg>
            <seg n="071019a8">
              Vittnen från över 40 länder har hörts av en fristående panel.
              Resultaten är i och för sig inte särskilt överraskande, men omfattningen
              av dem är väldigt intressant. Den fria världen har satt sig själv
              i en strypsnara i strävan att bekämpa terrorismen. Detta är ett
              brott som riktar in sig på grunden för vårt demokratiska samhälle
              och därför också bör hanteras på ett sådant sätt att vi i vår
              strävan att bekämpa det klarar av att hålla de linjer som är oerhört
              viktiga, det vill säga att vara en repressiv stat och en stat
              som har respekt för de mänskliga fri- och rättigheterna men ändå
              lyckas motarbeta och stoppa terrorism.
            </seg>
            <seg n="d7c89de1">
              Panelen har bland annat lyft upp den upplösning mellan militära
              och civila domstolar som hotar rättsordningen i flera länder.
              Man har framför allt pekat på USA.
            </seg>
            <seg n="046053c2">
              Fru talman! Jag vill ta upp hur bedömningen i USA har påverkat
              att vi i dag har ett sådant här betänkande här i kammaren. USA
              har förmått flera andra stater i västvärlden att införa liknande
              lagar som de själva har. Man har också givit auktoritära stater
              en möjlighet att jämföra sig med USA till fördel för dem själva.
              Vissa auktoritära länder har fått fripass och kunnat genomföra
              ännu fler inskränkningar på området mänskliga rättigheter. De
              har använt de här orden som inte passar särskilt bra i den typen
              av ledares mun, det vill säga att de gör det här i kriget mot
              terrorismen. Det är givetvis förödande för världens liberala demokratier
              och krafter om de länder som borde stå för individens frihet förlorar
              auktoriteten när de faktiskt står på samma sida som de diktaturer
              som säger sig kämpa för liknande värden.
            </seg>
            <seg n="da6598e7">
              Juristerna i den här panelen kritiserar också skarpt de krigsdomstolar
              som började användas efter elfte september. De lyfter fram underrättelsetjänsternas
              växande makt och den obefintliga kontrollen av de metoder som
              dessa underrättelsetjänster använder för att få fram sin information.
              Vi har tyvärr inte varit skonade från detta även om vi har en
              mycket bättre kontroll av hur vår säkerhetstjänst arbetar. Tortyr
              och förnedrande behandling av fångar har tidigare varit förbjudet
              genom konsensus i vår del av världen, men nu ser vi tyvärr hur
              man börjat se mellan fingrarna på detta.
            </seg>
            <seg n="f7d04a3a">
              Enligt panelen håller en kultur av hemlighetsmakeri på att växa
              fram. Dess värre håller det också på att smitta av sig och läcka
              in i världens civila rättsliga system.
            </seg>
            <seg n="7571f814">
              Fru talman! Som skäl för att införa alla dessa nya lagar, bland
              annat detta som kan se ut som en mindre justering av en befintlig
              lag, anges ofta extraordinära omständigheter. Panelen har tittat
              på det här och hittar inte något som verkligen styrker förekomsten
              av sådana omständigheter sett ur ett mer långsiktigt och historiskt
              perspektiv. Ja, elfte september 2001 var en jättestor katastrof,
              ett fruktansvärt terroristbrott, men om man tittar historiskt
              har den här lagstiftningen, som ofta bär prägel av hafsverk, inte
              någon motsvarighet.
            </seg>
            <seg n="0f1bb9a3">
              Rapporten vill kort och gott att den fria världen kliver av antiterrorhysterin
              innan det är för sent. Den gör praktik av det slitna uttrycket
              att vägen till helvetet är kantad av goda föresatser.
            </seg>
            <seg n="bc7a5da9">
              Vi har ett par alldeles egna skandaler på det här området att
              förhålla oss till här i Sverige. Bland annat fick ett antal privatpersoner
              direkt efter elfte september alla sina tillgångar frysta. Det
              var väldigt svårt under tiden som de hade dem frysta, och det
              fanns väldigt liten förståelse hos allmänheten och medierna och
              tyvärr också bland politiker här i kammaren för vad som hände
              efteråt. När stämplingen som de hade haft lyftes och tillgångarna
              så småningom kunde lossas hade man nämligen förstört människoliv.
              Och de här människorna befanns oskyldiga.
            </seg>
            <seg n="a296b017">
              Vi har också rättegången mot välgörenhetsorganisationen i Malmö
              i färskt minne. Organisationen samlar in pengar till palestinska
              välgörenhetsändamål. Man ger pengar och hoppas att de hjälper
              familjer i bland annat Gaza. Problemet var att Åklagarmyndigheten
              trodde att det hela var kopplat till en terrorstämplad organisation.
              Om pengarna gick till bomber eller barnmat var svårt att utreda.
              Det som hände sedan var att hovrätten fastställde den friande
              dom som tingsrätten gav.
            </seg>
            <seg n="c8da4c8b">
              Problemet var att allt detta ställde till väldigt stor skada,
              både för människorna som jobbade med den här välgörenheten och
              för dem som faktiskt vill nå krigshärjade och ockuperade områden
              med hjälp, bland annat från Sverige. De drog öronen åt sig, och
              plötsligt har man mycket svårt att hjälpa nödställda människor
              i en del av världen som vi alla är överens om behöver hjälp.
            </seg>
            <seg n="24212015">
              Om vi tittar på hur terrorlistor och liknande hanteras, som det
              också hänvisas till här, ser vi att det inte är bra för rättssäkerheten
              hur det går till när namn förs upp på och plockas bort från dem.
              Tyvärr är våra kolleger i andra EU-länder väldigt snabba med att
              kritisera amerikanska övergrepp under det som kallas kriget mot
              terrorismen, men man ser oftast inte den egna rötan. Vi smittas
              också av det då och då. Vi kan kritisera andra länder när de har
              problem, men vi tittar inte särskilt mycket på vår egen hemmaplan.
              Det är ett i längden lite tröttsamt mönster av självgodhet, och
              jag tycker att vi först ska titta på vår egen situation.
            </seg>
            <seg n="c208553b">
              Ett exempel som vi såg förra året var hur terrorlagstiftning
              kan leda till häxjakt. I Frankrike såg vi hur den här typen av
              lagstiftning, som vi faktiskt har här och som handlar om förebyggande
              av terrorism och förebyggande av uppmaning till terrorism, tillämpades
              på ungdomar som hade en alternativrörelse och skulle vara med
              i en ockupation av ett hus. Den kunde till synes vara oskyldig
              och skulle kanske ha kunnat avslutas inom några dagar men utvecklades
              till en rättegång i ett terrorismmål. Man började prata om radikalisering
              även där.
            </seg>
            <seg n="98deab74">
              Vi har våra egna begrepp när det gäller Rosengårdsradikaliseringen.
              Den rapport som regeringen hade beställt om detta kapades jäms
              med fotknölarna. Även där ser vi att den här typen av lagstiftning
              inbjuder till godtycke, och det tycker vi är problematiskt.
            </seg>
            <seg n="95e449b6">
              Vi har också ett exempel i den långa häktningstiden för de svensk-somalier
              som faktiskt satt 104105 dagar i häkte. Sedan blev de helt frikända,
              för det fanns inga riktiga bevis mot dem. Men man använder den
              här typen av lagstiftning.
            </seg>
            <seg n="32b4787b">
              Tyvärr är det så, precis som med insamlingsstiftelsen i Malmö,
              att det inte räcker att man blir frikänd både i tingsrätt och
              i hovrätt, för medierna stämplar både organisationen och personerna.
              Precis det hände med de här svensk-somalierna som frikändes från
              alla misstankar. Ett antal ledarskribenter använde formuleringar
              som den här i medierna: Släppt ur svenskt häkte grundade terrorrörelse
              i Somalia.
            </seg>
            <seg n="e06b1197">
              Det är oerhört viktigt för oss när vi stiftar den här typen av
              lagar och justerar de befintliga lagarna att vi måste tänka på
              följderna. Det är ett ansvar. Vi kan förstöra människoliv när
              vi försöker rädda andra människoliv. Terroristbrott är de grövsta
              brotten, och de människor som utsätts för dem är de som råkar
              mest illa ut. Men vi måste tänka på att vi har ett ansvar. Det
              är annars att göra rättvisan en björntjänst, och sådana behöver
              vi inte fler av.
            </seg>
          </u>
          <note type="speaker" n="9cb1d3bc">
            Anf. 84 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-ed3f232fe97b8d9a-0" n="137af3d6" next="i-3ec5d44e1c820b9a-0">
            <seg n="06164b7f">
              Fru talman! Jag har personligen och på nära håll upplevt terrorismens
              grymhet systematiskt användande av våld eller förstörelse mot
              huvudsakligen civila för att med hjälp av rädsla tvinga fram politiska
              förändringar.
            </seg>
            <seg n="f2eae6ff">
              Jag har också personligen och på nära håll upplevt en diskriminering
              som utövas i terrorismbekämpningens namn. Jag har långtifrån upplevt
              dess värsta former, men att på flygplatser ständigt vara den enda
              som tas åt sidan, visiteras och blir ifrågasatt utan att få reda
              på varför man är misstänkt är kränkande.
            </seg>
            <seg n="0f2aa3f4">
              Terrorismen måste bekämpas för demokratins skull men aldrig med
              odemokratiska medel. Lagstiftarna vi som är ledamöter här i Sveriges
              lagstiftande församling måste alltid göra en rimlig avvägning
              mellan bekämpningen av terrorismen och respekten för mänskliga
              rättigheter.
            </seg>
            <seg n="14ea5970">
              Det betänkande som vi i dag ska diskutera handlar, precis som
              har nämnts, om lagändringar till följd av skärpningen av EU:s
              rambeslut från 2008 om bekämpande av terrorism och Europarådets
              konvention om förebyggande av terrorism.
            </seg>
            <seg n="4081e0a8">
              Vad innebär då förändringarna? Fru talman, jag väljer att läsa
              ur propositionstexten: Genom lagen införs ett särskilt straffansvar
              för den som i ett meddelande till allmänheten uppmanar eller annars
              söker förleda till särskilt allvarlig brottslighet. Det införs
              även ett särskilt straffansvar för den som meddelar eller söker
              meddela instruktioner om tillverkning eller användning av sådana
              sprängämnen, vapen eller skadliga eller farliga ämnen som är särskilt
              ägnade att användas för särskilt allvarlig brottslighet eller
              om andra metoder eller tekniker som är särskilt ägnade för sådant
              ändamål, om gärningen har begåtts med vetskap om att instruktionerna
              är avsedda att användas för särskilt allvarlig brottslighet. Ansvar
              enligt den föreslagna lagen ska inte dömas ut om gärningen är
              att anse som ringa.
            </seg>
            <seg n="e7c54404">
              Vi socialdemokrater menar att lagen är nödvändig för att förhindra,
              upptäcka och lagföra dem som i extremistiska miljöer vill låta
              hatet och rädslan florera. Vi menar också att rimliga avvägningar
              mellan rättssäkerhet och brottsbekämpningens nödvändiga åtgärder
              har gjorts, och vi vill därför yrka bifall till förslaget i utskottets
              betänkande.
            </seg>
            <seg n="325af077">
              Anf. 85 ULRIKA KARLSSON i Uppsala (m):
            </seg>
            <seg n="e454a226">
              Fru talman! Vi har på vårt bord proposition 2009/10:78 och betänkandet
              JuU22 om straffrättsliga åtgärder till förebyggande av terrorism.
              Jag vill börja med att yrka bifall till förslaget i betänkandet
              och avslag på den reservation som finns.
            </seg>
          </u>
          <note n="da9619e8">
            Precis som Maryam tidigare sade är propositionens huvudsakliga
            förslag att riksdagen ska godkänna Europarådets konvention av
            den 16 maj 2005 om förebyggande av terrorism samt genomföra EU:s
            rambeslut från 2008.
          </note>
          <u who="maryam_yazdanfar_d78180" xml:id="i-3ec5d44e1c820b9a-0" n="137af3d6" prev="i-ed3f232fe97b8d9a-0">
            <seg n="b66046ee">
              Konventionens huvudsakliga syfte om förebyggande av terrorism
              är att stärka medlemsstaternas förebyggande åtgärder mot terrorism.
              För att nå detta mål, detta syfte, ställs i konventionen krav
              på kriminalisering av vissa handlingar som kan leda till att terroristbrott
              begås. Det handlar om offentlig uppmaning, rekrytering och utbildning
              till terrorism. Vidare ställs det i konventionen krav på förstärkta
              möjligheter till samarbete mellan nationella myndigheter och mellan
              stater.
            </seg>
            <seg n="6ed5380e">
              Vi följer alltså Europarådets konvention.
            </seg>
            <seg n="38ab3d08">
              Det finns en reservation i ärendet, och den är från Miljöpartiet
              och Vänsterpartiet. Värt att säga i det här sammanhanget är att
              regeringen har begärt in ett yttrande från Lagrådet, som inte
              hade något att invända mot förslaget.
            </seg>
            <seg n="97c68da7">
              Genom lagen införs ett nytt straffansvar för den som
            </seg>
            <seg n="3e2a0962">
              Fru talman! Terrorism är inte på något sätt något nytt fenomen.
              Det är sant. Terrorism är en del av den tidigare världen och den
              moderna världen, en del av det moderna Europa. Vi har länder i
              vår omvärld, till exempel Tyskland, Frankrike, Storbritannien,
              Spanien, Italien och Grekland listan kan göras lång som under
              de senaste decennierna har drabbats av någon form av terroristattentat.
            </seg>
            <seg n="e1df8492">
              Vi ser bilderna av resultaten av terroristattentaten flimra förbi
              på tv. Det är raserade hus, sönderslitna bilar, ruiner, lemlästade
              kroppar och begravningsscener. Det är detta vi vill motverka.
              Vi vill motverka bilderna från Nairobi, Lockerbie, Tokyo, Madrid,
              Beslan, Moskva och New York, och nu senast också hoten mot Lars
              Vilks i Sverige.
            </seg>
            <seg n="ddad74c6">
              Det är viktigt att betona att terrorism, extremism och fundamentalism
              förekommer i olika kostymer. Det som är gemensamt för dem är att
              de är ett hot mot det öppna, fria och demokratiska samhället.
              Förutsättningarna för terrorism kan vara ideologiska, religiösa,
              etniska eller geografiska. Jag vill i det här sammanhanget igen
              betona att terrorism och religionen islam som sådan inte hänger
              ihop. Det finns inget likhetstecken dem emellan. Däremot kan islamistiska
              fundamentalister och extremister utgöra ett precis lika stort
              hot som vänster- eller högerextremister eller för den delen fundamentalistiska
              separatister.
            </seg>
            <seg n="cf483060">
              Som jag sade inspireras terrorism av olika faktorer ideologiska,
              religiösa, etniska eller geografiska. Sverige har de senaste årtiondena
              förskonats från storskaliga terrorattentat, men det finns ingen
              garanti för att svenskar på resor eller i tjänstgöring utomlands
              inte ska drabbas av terrorattentat. Faktum är att svenskar har
              funnits bland offren för terroristattentat i flera delar av världen.
            </seg>
            <seg n="f35e4308">
              Vi kan inte blunda för verkligheten att terrorismen finns i vår
              omvärld och att den är ett internationellt och gränsöverskridande
              fenomen. Framför allt är risken stor för att vi här hemma i Sverige
              ska utnyttjas som bas för rekrytering, logiskt stöd och finansiering.
              Det finns en risk för att Sverige används som bas för planering
              av attentat utanför landets gränser såväl som inom landets gränser.
              Därför är det viktigt att vi godkänner Europarådets konvention.
              Vi måste samarbeta internationellt och utbyta information. Vi
              har ett ömsesidigt ansvar. Precis som andra länder kan ställa
              krav på oss i bekämpande av terrorismen kan vi ställa krav på
              andra länder.
            </seg>
            <seg n="23c38eac">
              Kampen mot terrorismen är också viktig som förebyggande arbete
              för att förhindra terrorism. För att förhindra att attentat sker
              i Sverige eller andra delar av världen måste vi också arbeta för
              att mota grogrunderna för terrorism. Vi måste arbeta effektivt
              vid konfliktlösning för att undvika att människor rekryteras till
              terroristorganisationer. Det handlar om att lösa väpnade konflikter,
              att skapa fred och att bekämpa fattigdom.
            </seg>
            <seg n="9381e2c2">
              Vi behöver öka handeln med tredje världen, och vi behöver stärka
              demokratier. Därför tycker jag att det arbete som vår biståndsminister
              Gunilla Carlsson har sjösatt är mycket bra. Det tar sin utgångspunkt
              i att bygga och stärka demokratier och mänskliga fri- och rättigheter.
            </seg>
            <seg n="442ed651">
              Det är när stater går från icke-demokrati till demokrati som
              vi motar grogrunden för terrorism. Att bygga fler öppna demokratiska
              stater i vår värld är den främsta insats vi kan göra för att förhindra
              terrorismen.
            </seg>
            <seg n="65be8652">
              För att bekämpa terrorism effektivt är det viktigt att Sverige
              deltar i det internationella samarbetet för att utbyta information
              och kunskap. Den gränsöverskridande terrorismen är ett gemensamt
              problem för oss alla i denna värld. Därför måste vi och våra rättsvårdande
              instanser, inom Europa och utom Europa, samarbeta i kampen mot
              terrorismen. Alliansregeringens ståndpunkt är att vi ska göra
              det som hör hemma i ett öppet, demokratiskt och rättssäkert samhälle
              för att värna det öppna, demokratiska och rättssäkra samhället.
            </seg>
            <seg n="cfbf081d">
              Kampen mot terrorism ska utgå och utgår från respekten för den
              öppna fria staten. Vi har till uppgift att säkerställa effektiva,
              proportionerliga och väl anpassade rättssäkra insatser i kampen
              mot terrorismen. Vi tar kampen mot terrorismen på fullaste allvar
              samtidigt som vi värnar den fria öppna staten.
            </seg>
            <seg n="97058f84">
              Fru talman! Mycket kort vill jag nämna något om reservationen.
              Den tar sin utgångspunkt i att det är en av samhällets viktigaste
              uppgifter att förebygga och förhindra terrorism och annan allvarlig
              brottslighet. I det är vi överens, reservanter som majoriteten
              i utskottet.
            </seg>
            <seg n="1c837485">
              Likväl säger reservationen att detta är en företeelse som har
              förekommit under lång tid, och därför ska vi inte göra någonting
              nu. Jag vill då fråga reservanten, som är miljöpartist: Hur kan
              vi bekämpa terrorism genom att ingenting göra?
            </seg>
          </u>
          <note n="81eb98ef">
            I propositionen lämnas förslag till en ny lag om straff för offentlig
            uppmaning, rekrytering och utbildning avseende terroristbrott
            och annan särskilt allvarlig verksamhet.
          </note>
          <note type="speaker" n="980c54e4">
            Anf. 86 JOHAN LINANDER (c):
          </note>
          <u who="johan_linander_51610c" xml:id="i-f80e8f0cdbf9c558-0" n="fd6e96e8">
            <seg n="93b2abe5">
              Fru talman! Redan 2005 antog Europarådet sin konvention om förebyggande
              av terrorism, och Sverige undertecknade den samma år. Först nu,
              fem år senare, är vi framme vid att anta lagstiftning så att vi
              uppfyller åtagandena i konventionen. Det känns som en alldeles
              för långsam process egentligen, men det finns ändå partier som
              vill att vi ska vänta ännu längre. Vänsterpartiet och Miljöpartiet
              brukar i andra sammanhang hålla Europarådet högt, men just i det
              här fallet tycks förtroendet för Europarådet ha försvunnit.
            </seg>
            <seg n="c5817295">
              Dagens beslut gör också att vi genomför EU:s rambeslut från 2008,
              som i stort är likalydande med Europarådets konvention.
            </seg>
            <seg n="304dbace">
              Som tidigare har nämnts krävs det gemensamma åtgärder för att
              komma åt och förebygga terrorismen. Det allra viktigaste förebyggande
              arbetet är att förhindra rekrytering till terrorism. Jag tror
              inte att det effektivaste sättet att göra detta är lagstiftning.
              En person som är beredd att ta sig själv in i döden för att ta
              så många andra med sig som möjligt i döden är inte speciellt intresserad
              av vilken lagstiftning som finns. I stället tror jag att det är
              fattigdomsbekämpning, liberalisering och öppenhet i samhället,
              religiöst ledarskap, utbildning, demokratiutveckling som är de
              metoder som vi på längre sikt kan åstadkomma något med när det
              gäller att förhindra rekryteringen till terrorism.
            </seg>
            <seg n="3b9566b0">
              Men trots detta behövs en lagstiftning som vänder sig mot den
              som bor i Sverige, på samma sätt som Europarådets konvention vänder
              sig till andra länder i Europa. Personer som styr eller medverkar
              till att terrorangrepp kan ske utan att själva ingå, de som rekryterar
              personer för att utföra terrordåd eller de som utbildar någon
              för att utföra terrorism begår som jag ser det väldigt grova brott
              som ska ge kännbara straff.
            </seg>
            <seg n="0c46afb6">
              Fru talman! En av de frågor som vi diskuterade livligt i november
              2008 när vi godkände rambeslutet vi har ju en tvåstegsprocess
              när vi tar de här rambesluten, eller jag ska säga tog, för nu
              kommer de inte längre i och med det nya Lissabonfördraget var
              huruvida förslaget skulle kunna inkräkta på våra grundlagsskyddade
              rättigheter i tryckfrihetsförordningen och yttrandefrihetsgrundlagen.
              Det gällde då speciellt offentlig uppmaning till terrorism eller
              annan grov brottslighet.
            </seg>
            <seg n="d4382a0e">
              Nu kan vi se i propositionen och alla remissinstanser har hållit
              med att sådan oro är obefogad. Tryckfrihetsförordningens och yttrandefrihetsgrundlagens
              särskilda system för ansvar påverkas inte av tillträdet till konventionen
              eller rambeslutets bestämmelser. I artikel 2 i rambeslutet finns
              det dessutom en speciell bestämmelse som uttryckligen säger att
              rambeslutet inte ska medföra krav på medlemsstaterna att vidta
              åtgärder som står i strid med grundläggande principer som rör
              yttrandefrihet och tryckfrihet. Denna bestämmelse infördes just
              på initiativ av den svenska regeringen.
            </seg>
            <seg n="eb40021a">
              I konventionen finns visserligen inget sådant här uttryckligt
              undantag, men redan i ingressen sägs det att konventionen inte
              är avsedd att inverka på vedertagna principer om yttrandefrihet
              och föreningsfrihet. Det ställs alltså inget krav på lagstiftningsåtgärder
              som på något sätt berör den särskilda reglering som vi har i tryckfrihetsförordningen
              eller yttrandefrihetsgrundlagen. Det tycker jag är viktigt att
              påpeka.
            </seg>
            <seg n="a8db5daf">
              Med detta i åtanke tänkte jag ställa en fråga till Vänsterpartiet
              och Miljöpartiet. Nu är tyvärr inte Vänsterpartiet närvarande
              här i kammaren, så jag får väl ställa frågan till Miljöpartiets
              deltagare i debatten. Ni skriver i er reservation att vi inte
              kan försvara demokratin genom att inskränka den. Då är min fråga:
              På vilket sätt inskränker vi demokratin genom den här nya lagen?
            </seg>
            <seg n="37f18f24">
              Jag har även en andra fråga till Vänsterpartiet och Miljöpartiet.
              I er reservation skriver ni att den föreslagna lagstiftningen
              inte är tydlig. Den är inte överblickbar. Ni skriver till och
              med att den i högsta grad ger utrymme för godtycke. Med andra
              ord tycker ni inte att den här lagstiftningen är tillräckligt
              rättssäker.
            </seg>
            <seg n="c423f1d4">
              Samtidigt kan vi läsa Lagrådets yttrande, som Ulrika Karlsson
              var inne på. Lagrådet har just till uppgift att kontrollera nya
              lagars rättssäkerhet. På s. 119 i propositionen jag tänkte faktiskt
              läsa hela Lagrådets yttrande står det: Lagrådet lämnar förslagen
              utan erinran.
            </seg>
            <seg n="49b04e69">
              Därför ställer jag mig frågan på vilket sätt ni i Miljöpartiet
              Vänsterpartiet hade gärna fått svara om man hade varit här har
              större juridisk kompetens att bedöma lagförslags rättssäkerhet
              än vad Lagrådets ledamöter har.
            </seg>
            <seg n="9dba3cad">
              Fru talman! Jag vill avsluta med att säga att det är mycket glädjande
              att Socialdemokraterna står helt på alliansregeringens sida i
              den här frågan. Visst uppkommer frågan om hur de rödgröna vänsterpartierna
              ska komma överens i den här typen av frågor. Vi som sitter i justitieutskottet
              vet ju att det väldigt ofta är oenighet mellan Socialdemokraterna
              och Vänsterpartiet och Miljöpartiet i de rättspolitiska frågorna.
            </seg>
            <seg n="9a3bf043">
              Det här är långt ifrån den sista fråga den här våren som vi kommer
              att debattera där det visar sig att Socialdemokraterna står på
              Alliansens sida medan Vänsterpartiet och Miljöpartiet står på
              andra sidan. Men det är ett problem som De rödgröna säkert redan
              är väl medvetna om. Vi ser fram emot ett samlat rödgrönt rättspolitiskt
              program inför valet. Eller det kanske blir så att ni föreslår
              en folkomröstning i stället för att komma överens.
            </seg>
            <seg n="2e2fc0e6">
              Med detta vill jag yrka bifall till förslaget i betänkandet och
              avslag på reservationen.
            </seg>
          </u>
          <note type="speaker" n="1833fa0a">
            Anf. 87 JOHAN PEHRSON (fp):
          </note>
          <u who="johan_pehrson_19e9c3" xml:id="i-8dcbb1deeeecac7b-0" n="7adfd113">
            <seg n="4fab16d8">
              Fru talman! Jag vill instämma i applåderna till den tidigare
              talaren men också med Ulrika. Det var ett väldigt bra inlägg,
              tycker jag. Det markerar vikten av att vi tar dessa frågor på
              största allvar.
            </seg>
            <seg n="978844fe">
              Brottslighet har många olika orsaker. Rätt mycket brottslighet
              är socialt betingad. Det är människor som mår dåligt, far illa,
              hamnar i utsatta situationer och hamnar i brottslighet, och så
              går det åt pipan.
            </seg>
            <seg n="24d5a330">
              Det finns grov organiserad brottslighet där man har ett enda
              syfte. Det är att till vilket pris som helst tjäna grova pengar
              för att fylla sin egen plånbok eftersom man inte behagar gå i
              skolan, sköta sig eller gå till ett jobb. Då vill man tjäna pengar
              på att sälja knark, människor och vapen eller begå rån eller på
              andra sätt förstöra för andra människor. Jag vill säga att det
              inte sällan sker med livet som insats för brottsoffren.
            </seg>
            <seg n="811e9337">
              Det finns också en brottslighet som är ideologiskt färgad, en
              brottslighet som vill angripa själva tanken på det öppna, fria
              och demokratiska samhället. Det är detta som vi pratar om nu.
            </seg>
            <seg n="e0230f3e">
              Vi pratar om den terrorism som inte är någon ny företeelse. Ibland
              tror man att terrorism är någonting som inträffade första gången
              den 11 september 2001, men det är inte så. Terrorismens historia
              går långt tillbaka i tiden.
            </seg>
            <seg n="e2267649">
              Det gäller att ha perspektivet att terrorismen kan vara färgad
              av politiska åsikter. Det är extremhöger eller extremvänster.
              Det är väldigt sällan politisk terrorism är extremliberal det
              kan jag säga. Liberaler är alltid terroristers fiender. Jag är
              väldigt stolt över att jag själv är liberal.
            </seg>
            <seg n="3bba01b6">
              På senare år har det dock sagts att det är mycket ideologi på
              annat håll. Vi har sett hur det är i USA. Där är det kristna extremister
              som begår terrorbrott mot abortkliniker. Men också i vår del av
              världen har vi på senare år sett en terrorism som har påståtts
              vara en tolkning av islam. Man har försökt klä detta i något religiöst.
              Det är en djup vantolkning och en stor kränkning mot alla människor
              som är muslimer och som naturligtvis tar avstånd från allt som
              heter våld och terror.
            </seg>
            <seg n="0b529bfa">
              Historien visar också att man måste jobba brett. Johan Linander
              var inne på det nyss. Vi kan inte bara med lagstiftning påverka
              samhällsutvecklingen. Det handlar om att jobba riktigt långsiktigt
              och förebyggande. För det är klart att människor som är så förvridna
              i sina verklighetsuppfattningar och i sina värderingar att de
              är beredda att spränga helt oskyldiga människor, till vilket pris
              som helst, för en galen sak inte bryr sig om ifall vi här stiftar
              en lag som säger att man kan få två års fängelse om man rekryterar
              kompisar till det här terrordådet. Det struntar de i, kan jag
              säga.
            </seg>
            <seg n="1668d282">
              Det långsiktiga arbetet är viktigt. Därför är det viktigt med
              en bra och stark biståndspolitik där Sverige är en stark spelare
              med en ganska omfattande biståndsbudget. Jag vill säga att världen
              skulle se bättre ut om många länder tog sitt ansvar som Sverige
              och såg till att vara solidariska med de fattiga delarna i världen,
              som ofta utgör rekryteringsgrund.
            </seg>
            <seg n="de2be597">
              Ibland sägs det att terrorister är fattiga. Det är helt fel.
              Vi ser bevis på bevis på att det är väldigt rika organisationer.
              De har inte sällan sin finansiering från brottslighet. Men de
              är oftast inte fattiga. De är oftast inte obegåvade. Men de människor
              som de rekryterar är ofta människor som befinner sig i mycket
              utsatta situationer där fattigdom och hopplöshet gör att man lätt
              går på falska profeter. De utgör kanonmat i den groteska verksamhet
              som terrorismen är.
            </seg>
            <seg n="1b0df783">
              Biståndsverksamhet och tydlighet i värderingar är viktigt. Ja,
              det här hänger ihop med en solidarisk flyktingpolitik. Ska vi
              vara trovärdiga i vårt arbete ska vi också ha en flyktingpolitik
              i vårt land som ger skydd till människor som kämpar mot terrorism
              och statsterrorism i andra länder.
            </seg>
            <seg n="b02d4c94">
              Det handlar också om att Sverige deltar aktivt i insatsen i Afghanistan,
              som vi vet är en bas för rätt mycket av den obehagligaste terrorism
              vi känner till och som är aktuell just nu.
            </seg>
            <seg n="b433e9c2">
              Den insats som svenska män och kvinnor gör där för att se till
              att både pojkar och flickor, framför allt flickor, får gå i skola
              i det här landet är en enorm insats för att man på lång sikt ska
              komma till rätta med terrorismens grogrund, okunskap och fattigdom.
            </seg>
            <seg n="43986bc6">
              Det nämndes tidigare att det här är ett solitt arbete. FN har
              en mängd konventioner. Dagens ärende hänger ihop med att vi ska
              se till att uppfylla våra krav enligt Europarådet och EU:s direktiv
              på området. Det har att göra med ett rambeslut. Egentligen tog
              vi ett rambeslut 2002. Men det senaste är en justering som gjordes
              2008. Vi ska vidta de åtgärder som anses rimliga inom demokratiska
              ramar för att motverka den här ideologiska brottsligheten, som
              ändå måste tas på allvar.
            </seg>
            <seg n="49716dda">
              Det handlar om terrorbrott i världen. Vi hörde flera otäcka terrorscener
              nämnas. Människor har fått sina liv förstörda. Hela familjer har
              kanske bombats sönder, också i Europa.
            </seg>
            <seg n="01a700ad">
              Vi ska veta att också i Sverige är det en utmaning. Det finns
              människor här som samlar in pengar, som åker och strider i ideologiska
              krig i andra delar av världen. De soldaterna i de arméerna har
              helt andra instruktioner än de svenska soldaterna i Afghanistan.
              Det är personer som låter sig rekryteras till terrorgrupper och
              låter sig användas längst ut i terrorkampen i andra delar av världen.
              Flera svenskar är på sista tiden dömda för sådan här typ av brottslighet
              på andra håll.
            </seg>
            <seg n="198022ba">
              Vi har en hemläxa och ett ansvar att ta här. Jag vill understryka
              att den här lagstiftningen är viktig. Men vi måste också tänka
              på det förebyggande, se till att unga, företrädesvis män, i utsatta
              områden får hjälp och stöd att ta sig ur dessa falska profeters
              klor när de rekryteras, oavsett om det är till nynazism, extremism
              eller något religiöst ideologiskt. Det är mycket centralt.
            </seg>
            <seg n="9c4e5f50">
              Det framgår av Lagrådet och tidigare talare att man måste ha
              den balans som är så viktig i ett demokratiskt samhälle. Historiskt
              sett har det inte varit så bra. Efter elfte september vidtogs
              en mängd olika åtgärder som inte var rimliga. Det finns en del
              här som tycker att vi ska gå ut ur EU och satsa allt på FN, men
              FN har visat sig inte vara så klockrent på det här området alla
              gånger. FN har varit starkt bidragande till att svenska medborgare
              har fått sina tillgångar frysta under lång tid på ett helt oacceptabelt
              sätt.
            </seg>
            <seg n="6ec64a32">
              I Sverige har det också skett övertramp när man har medverkat
              till utlämningar till Egypten av människor som har varit misstänkta.
              Det har skett på ett sätt som är helt oacceptabelt. Vi måste göra
              allt för att det inte ska upprepas.
            </seg>
            <seg n="63de7bc8">
              Jag ska avslutningsvis, fru talman, komma till att det här är
              ett mycket bra genomarbetat förslag. Det har beretts under lång
              tid. Jag är glad, och jag vill tacka Socialdemokraterna för att
              de har kraft att ställa upp bakom de ideal som har en så bred
              förankring i vårt land.
            </seg>
            <seg n="88fa72a2">
              Men jag måste också avslutningsvis säga att jag inte förstår
              hur ni ens kan tänka er att bilda en koalition med partier som
              tycker att terrorism inte behöver bemötas med några lagregleringar
              av det slag vi nu ser. Det gäller också de förvisso obehagliga
              men ibland nödvändiga tvångsmedel som är aktuella om man akut
              ska kunna bekämpa den här typen av hot.
            </seg>
            <seg n="84415d78">
              Jag hoppas att ni försöker tala era jätteröda och gröna vänner
              till rätta här. Det vore bra om det rådde en bred enighet i det
              här parlamentet om att vi ska stå bakom sansade och kloka beslut
              för att motverka och bekämpa terrorism.
            </seg>
            <seg n="e743785c">
              Det är ett ansvar som vi har brett från det svenska folket. Det
              är jag helt övertygad om. Det skjuts hål i denna möjlighet i dag
              att vara breda och eniga på grund av att Miljöpartiet och Vänsterpartiet
              har den inställning som de har i de här frågorna. Jag beklagar
              det djupt, för Sveriges skull men också för Socialdemokraterna
              faktiskt.
            </seg>
            <seg n="75c84dfc">
              (Applåder)
            </seg>
          </u>
          <note type="speaker" n="bed58fef">
            Anf. 88 KJELL ELDENSJÖ (kd):
          </note>
          <u who="kjell_eldensjo_4a948d" xml:id="i-0e67f02e13e5bae1-0" n="f496aaa0" next="i-30dab3e26dbe632a-0">
            <seg n="002806be">
              Fru talman! Vi lever tyvärr i dag i en tid med hatfylld, fasansfull
              terrorism. Det är en företeelse som kan finnas var som helst i
              världen. Inte minst under det senaste decenniet har man vid flera
              tillfällen på ett förskräckligt sätt massakrerat människogrupper
              och enskilda vid vidriga terrorattentat. Många oskyldiga människor
              har på ett förödande sätt drabbats, direkt eller indirekt.
            </seg>
            <seg n="f1e0a381">
              Terrorattacker är som vi alla vet gränslösa, fanatiska, oberäkneliga
              och oftast oförutsägbara. De kan drabba oskyldiga människor där
              man minst anar det. Det är därför nödvändigt att i alla länder
              som är demokratiska också i Sverige försöka åstadkomma så hög
              skyddsberedskap som möjligt.
            </seg>
            <seg n="6ec02c27">
              Människor från länder där terrorismen gror och växer har möjlighet
              att lätt ta sig till nästan vilka länder som helst, till USA,
              Europa och så vidare. Den internationella rörligheten medför en
              potentiell risk för att terrorister infiltrerar länder som annars
              inte varit utsatta för terrorism. Det kan naturligtvis också ske
              sådana hemskheter i Europa. Det har redan förekommit. Därför måste
              även Sverige göra allt för att inte svåra terrordåd ska ske i
              vårt land.
            </seg>
            <seg n="7be33750">
              Det är väldigt viktigt att länder över världen samarbetar i strävan
              att bli förskonade från terroristattacker. Inte minst gäller det
              att inom EU ha en gemensam strategi och väl utformade åtgärder
              i syfte att förebygga terrorism i medlemsländerna.
            </seg>
            <seg n="111675fe">
              Fru talman! Det betänkande som behandlas här i kammaren i dag
              är ett fullföljande av rambeslutet från 2008, som har sagts. Det
              är alltså en följdlagstiftning i enlighet med Europarådets konvention
              om förebyggande av terrorism.
            </seg>
            <seg n="5865b327">
              Enligt min och Kristdemokraternas mening skulle det vara blåögt
              att inte se till att denna följdlagstiftning inte blir en urvattnad
              sådan. Samtidigt ska naturligtvis inte lagstiftningen sträcka
              sig längre än vad nöden kräver. Vi tycker att betänkandet är väl
              avvägt i detta sammanhang.
            </seg>
            <seg n="11881c46">
              Det är viktigt att inte vara naiv och tro att vi inte skulle
              kunna bli föremål för allvarlig terrorism. Det finns ingen garanti
              för att sådant inte skulle kunna planeras för Sverige om någon
              enskild terrorist eller terroristgrupp skulle finna det lämpligt
              att av strategisk eller annan orsak planera en attack. Därför
              är det mycket angeläget att det här betänkandets förslag kommer
              på plats snarast i sin helhet för att vi så långt det är möjligt
              ska förebygga terrorism.
            </seg>
            <seg n="6cd8841f">
              Fru talman! Jag tycker att det är viktigt att även Kristdemokraterna
              poängterar vikten av att straffrättsliga åtgärder till förebyggande
              av terrorism nu kommer på plats. Därför tog jag till orda i debatten,
              eftersom Otto von Arnold inte kunde delta på grund av flygets
              kaos som väl är inte på grund av terrorism. Han kunde alltså inte
              vara närvarande. Då tog jag platsen här.
            </seg>
          </u>
          <note n="c85881cf">
            Jag yrkar bifall till förslaget i betänkandet och avslag på reservationen.
          </note>
          <note n="4680ccb6">
            Överläggningen var härmed avslutad.
          </note>
          <note n="bc1fdcf3">
            12 § Ny skyddslag
          </note>
          <note n="f5efc9b7">
            Föredrogs
          </note>
          <note n="31928054">
            Andre vice talmannen konstaterade att ingen talare var anmäld.
          </note>
          <note n="801783e5">
            Ajournering
          </note>
          <note n="9563676c">
            Kammaren beslutade kl. 14.57 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="kjell_eldensjo_4a948d" xml:id="i-30dab3e26dbe632a-0" n="f496aaa0" prev="i-0e67f02e13e5bae1-0">
            <seg n="778a5d6c">
              Återupptagna förhandlingar
            </seg>
            <seg n="ee291e62">
              Luciano Astudillo
            </seg>
          </u>
          <note n="a0d3a6dc">
            Förhandlingarna återupptogs kl. 16.00.
          </note>
          <note n="9a0cbe76">
            13 § Beslut om ärende som slutdebatterats den 14 april
          </note>
          <note n="82b81fd5">
            Punkt 1
          </note>
          <note n="e7790535">
            Punkt 5
          </note>
          <note n="3fbf192b">
            Övriga punkter
          </note>
          <note n="5d9600d2">
            14 § Beslut om ärenden som slutdebatterats vid dagens sammanträde
          </note>
          <note n="e7790535">
            Punkt 5
          </note>
          <note n="f6b1cb8f">
            Punkt 11
          </note>
          <note n="3fbdf67e">
            Punkt 17
          </note>
          <note n="ebe76970">
            Punkt 33
          </note>
          <note n="bbb27c17">
            Punkt 36
          </note>
          <note n="3fbf192b">
            Övriga punkter
          </note>
          <note n="82b81fd5">
            Punkt 1
          </note>
          <note n="c08d2b32">
            Punkterna 2 och 3
          </note>
          <note n="edf10bb5">
            Meddelande om inställd votering
          </note>
          <note n="cb434bf3">
            Talmannen meddelade att voteringen torsdagen den 22 april kl.
            16.00 skulle utgå.
          </note>
          <note n="50e3dd7b">
            15 § Bordläggning
          </note>
          <note n="c5bec69b">
            Anmäldes och bordlades
          </note>
          <note n="68a48eb4">
            16 § Anmälan om interpellationer
          </note>
          <note n="8b2f8bb6">
            Anmäldes att följande interpellationer framställts
          </note>
          <note n="00ae8141">
            den 21 april
          </note>
          <note n="931d088d">
            Ann Arleklo
          </note>
          <note n="96a124de">
            Maria Stenberg
          </note>
          <note n="1d9ed2fd">
            Interpellationerna redovisas i bilaga som fogats till riksdagens
            snabbprotokoll tisdagen den 27 april.
          </note>
          <note n="7c75f2ee">
            17 § Anmälan om skriftliga svar på frågor
          </note>
          <note n="82b1f421">
            Anmäldes att skriftliga svar på följande frågor inkommit
          </note>
          <note n="00ae8141">
            den 21 april
          </note>
          <note n="547fe54d">
            Ibrahim Baylan
          </note>
          <note n="a7e882b7">
            Agneta Berliner
          </note>
          <note n="0000f80e">
            Elina Linna
          </note>
          <note n="a7e882b7">
            Agneta Berliner
          </note>
          <note n="fbf83990">
            Ameer Sachet
          </note>
          <note n="f04ebbf0">
            Michael Hagberg
          </note>
          <note n="fbf83990">
            Ameer Sachet
          </note>
          <note n="a28f318b">
            LiseLotte Olsson
          </note>
          <note n="bcfe3825">
            Krister Örnfjäder
          </note>
          <note n="2b57fa47">
            Thomas Nihlén
          </note>
          <note n="b191a782">
            Irene Oskarsson
          </note>
          <note n="b2d10e12">
            Camilla Lindberg
          </note>
          <note n="a7e882b7">
            Agneta Berliner
          </note>
          <note n="7d033d56">
            Svaren redovisas i bilaga som fogats till riksdagens snabbprotokoll
            tisdagen den 27 april.
          </note>
          <note n="b3c7a350">
            18 § Kammaren åtskildes kl. 16.11.
          </note>
          <note n="d4be303c">
            Förhandlingarna leddes
          </note>
          <note n="ebff770d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
