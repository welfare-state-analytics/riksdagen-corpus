<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--116</head>
          <docDate when="2009-05-05">2009-05-05</docDate>
        </div>
      </front>
      <body>
        <div>
          <note n="caab1d3b">
            ﻿
          </note>
          <note n="2c47cb08">
            Riksdagens protokoll
          </note>
          <note n="0c63236a">
            2009/10:116
          </note>
          <note type="date" n="c2639e47">
            Onsdagen den 5 maj
          </note>
          <note n="1b4424ff">
            Kl. 09:00 - 16:11
          </note>
          <note n="dd10327a">
            1 § Justering av protokoll
          </note>
          <note n="d7865b0c">
            Justerades protokollet för den 29 april.
          </note>
          <note n="f4e2be20">
            2 § Meddelande om frågestund
          </note>
          <note n="802df2e4">
            Andre vice talmannen meddelade att vid frågestunden torsdagen
            den 6 maj kl. 14.00 skulle följande statsråd närvara:
          </note>
          <note n="4457346f">
            Försvarsminister Sten Tolgfors (m), utrikesminister Carl Bildt
            (m), statsrådet Åsa Torstensson (c), kulturminister Lena Adelsohn
            Liljeroth (m) och statsrådet Ewa Björling (m).
          </note>
          <note n="eec74a01">
            3 § Hänvisning av ärende till utskott
          </note>
          <note n="b9612734">
            Föredrogs och hänvisades
          </note>
          <note n="967b3f7c">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="7ccbdc31">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="4fccaac3">
            5 § Förnyad bordläggning
          </note>
          <note n="9612bcb2">
            Föredrogs och bordlades åter
          </note>
          <note n="25568071">
            6 § Bättre skattemässiga förutsättningar för biogas samt för
            landansluten el till fartyg i hamn
          </note>
          <note n="e256b19c">
            Föredrogs
          </note>
          <note type="speaker" n="f80681f6">
            Anf. 1 LENA ASPLUND (m):
          </note>
          <u who="lena_asplund_fcda8b" xml:id="i-30a5c9205164799c-0" n="4862048c">
            <seg n="74ecc718">
              Fru talman! Utskottet har varit enigt om det här betänkandet.
              Det blir inte någon debatt om det. Jag vill ändå passa på att
              säga några ord, eftersom jag anser att det är ett bra betänkande
              med en mycket bra proposition bakom.
            </seg>
            <seg n="8fce92c6">
              Jag har även arbetat med att få en del av propositionen igenom.
              Det gäller landström. Jag är glad att Finansdepartementet har
              lyssnat på mig och alla andra som har arbetat med frågan.
            </seg>
            <seg n="8d0f07cb">
              Det här är väl ingen proposition som får de stora rubrikerna
              i medierna. Men för miljön är den mycket bra.
            </seg>
            <seg n="9ec9ed8d">
              Det kan tyckas att det kanske inte är så mycket, men det skulle
              inte jag vilja hålla med om. Propositionen innehåller två bra
              beslut för miljön, dels skattebefrielse av landström, dels skattefrihet
              för biogas i naturgasnätet.
            </seg>
            <seg n="31335d6c">
              Landström är anslutning av fartyg till el när de ligger i hamn
              i stället för att de producerar el med hjälp av motorerna. Det
              är något som reducerar föroreningarna avsevärt. Men det har tyvärr
              inte varit speciellt använt.
            </seg>
            <seg n="510cfb9f">
              En av anledningarna är att det blir mycket dyrare då strömmen
              har varit beskattad men inte fartygsbränslet. Fartygets dieselmotorer
              släpper ut stora mängder av svavel- och kvävedioxider samt partiklar.
              När utsläppen sker i städer bidrar det till hälsoproblem för befolkningen
              men även till försurningar som ger övergödningar och skador på
              byggnader.
            </seg>
            <seg n="ffb0620a">
              Dieselmotorerna släpper även ut koldioxid samt olika kolväten.
              Kolväten tillsammans med kväveoxider bildar marknära ozon. Det
              är rätt lätt att räkna ut att fartyg som kör med sina dieselmotorer
              i hamn är stora miljöbovar.
            </seg>
            <seg n="8401eba1">
              Vi får inte glömma bullret. Det kan vara störande om det finns
              boende i närheten av hamnarna som det till exempel finns i Göteborg.
            </seg>
            <seg n="e7e0c9b2">
              Sveriges Hamnar, Sveriges Redare och Sjöfartsverket skrev i fjol
              vår på en trepartsöverenskommelse, där de lovade att ta sitt respektive
              ansvar för att se till att landanslutningen till fartyg blev tekniskt
              möjlig. Nu tar Moderaterna och alliansregeringen resten av ansvaret
              och ser till att skattebefria landströmmen för att skapa de ekonomiska
              incitamenten.
            </seg>
            <seg n="63d4078f">
              För att det här ska kunna genomföras måste Sverige få ett godkännande
              från EU-kommissionen. Regeringen har den 4 mars lämnat in en sådan
              ansökan. Förslaget kan träda i kraft när ett sådant godkännande
              kommer till stånd, dock tidigast den 1 januari 2011.
            </seg>
            <seg n="1300184c">
              Fru talman! I det här betänkandet finns också ett beslut om att
              skattebefria biogas när den samdistribueras med naturgas i naturgasnätet.
              Som kund kan du då välja att köpa biogas på samma sätt som du
              i dag köper grön el. Det ökar incitamentet för att köpa biogas.
              Det gör den ännu mer attraktiv.
            </seg>
            <seg n="0601c003">
              I betänkandet föreslås det att en definition av biogasbegreppet
              införs i energiskattelagstiftningen. Det finns inte i dag. Definitionen
              kommer att lyda: Biogas är en vätskeformig eller gasformig produkt
              som framställs av biomassa vars energiinnehåll till övervägande
              del härrör från produktens innehåll av metan.
            </seg>
            <seg n="9ef4e5e6">
              Fru talman! Jag vill med detta yrka bifall till förslaget i skatteutskottets
              betänkande SkU34, Bättre skattemässiga förutsättningar för biogas
              samt för landansluten el till fartyg i hamn .
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="3a872aba">
            7 § Koncernavdrag i vissa fall
          </note>
          <note n="e256b19c">
            Föredrogs
          </note>
          <note n="a3aadc94">
            Andre vice talmannen konstaterade att ingen talare var anmäld.
          </note>
          <note n="a0f92659">
            8 § Utökad finansiell samordning, m.m.
          </note>
          <note n="e256b19c">
            Föredrogs
          </note>
          <note n="a3aadc94">
            Andre vice talmannen konstaterade att ingen talare var anmäld.
          </note>
          <note n="6581ddd9">
            9 § Myndigheterna inom smittskyddsområdet
          </note>
          <note n="e256b19c">
            Föredrogs
          </note>
          <note type="speaker" n="f070fe96">
            Anf. 2 ELINA LINNA (v):
          </note>
          <u who="elina_linna_aed53b" xml:id="i-bfd05a48ba9529b7-0" n="e7454db3">
            <seg n="fa50693c">
              Fru talman! Socialutskottets betänkande som vi nu ska debattera
              handlar om myndigheterna inom smittskyddsområdet. Regeringen föreslår
              att Smittskyddsinstitutet ombildas. Syftet är att ge Smittskyddsinstitutet
              ett bredare uppdrag för kunskapsuppbyggnad och kunskapsspridning
              inom smittskyddsområdet.
            </seg>
            <seg n="498137a6">
              Regeringen anser att det finns starka skäl för att Smittskyddsinstitutet
              behöver förändras i riktning mot en förvaltningsmyndighet med
              kapacitet och skyldighet att förse regeringen, Socialstyrelsen
              och andra myndigheter med kunskaps- och beslutsunderlag. Beredningsfrågor
              ska också ges större vikt, står det i propositionen och i betänkandet.
            </seg>
            <seg n="cf1d7b99">
              Jag ska villigt erkänna att regeringens proposition inte väckte
              något större motstånd hos mig och Vänsterpartiet vid den första
              anblicken. Omorganisationen av myndighetsuppdragen är inte direkt
              sådant som ett oppositionsparti blir särskilt upphetsat över.
              Vi har inte riktigt samma insyn heller när det gäller till exempel
              behovet av en förvaltningsmyndighet.
            </seg>
            <seg n="fa5a8925">
              Men efter inläsningen av hela propositionen märkte jag återigen
              att regeringen gör sitt vanliga kardinalfel. Inga konsekvensanalyser
              av förslaget har genomförts. De ekonomiska konsekvenserna av förändringarna
              lovar regeringen ändå att återkomma med i vårtilläggsbudgeten.
            </seg>
            <seg n="16f38686">
              Jag minns inte att det fanns några siffror i tilläggsbudgeten.
              Jag hoppas att Jan R Andersson kan hjälpa mitt minne och i sitt
              anförande redovisa vad regeringen har för siffror i tilläggsbudgeten
              när det gäller den här omorganisationen.
            </seg>
            <seg n="57eae7d7">
              Fru talman! Regeringen föreslår också att Rådet för samordning
              av insatser mot hiv/aids överförs från Socialstyrelsen till Smittskyddsinstitutet.
              Där blir det problem, anser Vänsterpartiet. Det finns inte ett
              ord om vilka konsekvenser regeringens förslag eventuellt kan ha
              för rådet och dess verksamhet. Då syftar jag speciellt på det
              förebyggande arbetet.
            </seg>
            <seg n="3d48ab9f">
              Enligt Socialstyrelsens instruktion ska rådet verka för samordning
              av insatser mot hiv/aids och andra sexuellt överförbara och blodburna
              sjukdomar, följa upp utvecklingen av de insatser som vidtas och
              identifiera utvecklingsbehov, kunskapsbehov samt kommunikations-
              och informationsbehov. Vidare ska rådet skapa öppenhet kring hiv/aids,
              motverka stigmatisering och diskriminering av hiv-smittade och
              deras anhöriga samt stödja de ideella organisationernas verksamhet.
            </seg>
            <seg n="8b72f13c">
              Alltså är det uppgifter, speciellt de sistnämnda, som man inte
              direkt tänker på som tillhörande Smittskyddsinstitutets kompetensområde.
            </seg>
            <seg n="4a8ed85a">
              Regeringens egen utredare skriver att hon är medveten om att
              de uppgifter som Hivrådet ansvarar för till viss del ligger utanför
              Smittskyddsinstitutets ordinarie verksamhet. Det är mycket märkligt
              att regeringen inte tar fasta på den tveksamhet som utredaren
              ger uttryck för. Det hade varit klädsamt om regeringen hade tillfrågat
              frivilligorganisationer som har mångåriga erfarenheter av hivarbete
              vad de har för synpunkter på den nuvarande arbetsfördelningen
              och behoven av eventuella förändringar. Inte bara klädsamt, jag
              anser att det hade varit självklart att diskutera med frivilligorganisationerna.
              Socialutskottet bjöd in ideella organisationer till ett sammanträde
              för att framföra sina synpunkter. Det var ändå något, men kom
              alldeles för sent i processen.
            </seg>
            <seg n="aba39dc9">
              Fru talman! Vänsterpartiet befarar att en förflyttning av Nationella
              rådet för samordning av insatser mot hiv/aids från Socialstyrelsen
              till Smittskyddsmyndigheten riskerar att leda till att sexuellt
              överförbara sjukdomar och andra blodburna sjukdomar börjar betraktas
              som en del av det övriga smittskyddet. Risken är stor att preventionsarbete
              försämras och minskar.
            </seg>
            <seg n="d8120f13">
              Smittskyddsinstitutet är en utmärkt kompetent myndighet, det
              anser Vänsterpartiet, men har inte folkhälsoperspektiv på sin
              verksamhet, något som alltid krävs i det förebyggande arbetet.
              Vänsterpartiet delar den oro som RFSU, Riksförbundet för sexuell
              upplysning, och RFSL, Riksförbundet för sexuellt likaberättigande,
              ger uttryck för i sina remissvar. Därför anser vi att Nationella
              rådet för samordning av insatser mot hiv/aids och därtill anknuten
              verksamhet inte bör överföras till Smittskyddsmyndigheten utan
              att rådet även fortsättningsvis bör bedriva sin verksamhet vid
              Socialstyrelsen.
            </seg>
            <seg n="f5056fd1">
              Fru talman! Jag yrkar bifall till vår reservation.
            </seg>
            <seg n="c776e610">
              Jag vill avsluta med några ord om regeringens förebyggande insatser
              mot hiv/aids generellt. Det har inte varit regeringens starkaste
              gren. Nu får Jan R Andersson försvara hela regeringen och speciellt
              Socialdepartementet här i kammaren. Jag menar att det är allvarligt
              att regeringen och det kristdemokratiskt styrda Socialdepartementet
              förhåller sig märkligt passiva inför ökningen av antalet hivsmittade
              i Sverige. Det behövs mer medvetenhet om hiv och förändrade attityder,
              inte onödiga omorganisationer av verksamheter.
            </seg>
            <seg n="5726470f">
              Vänsterpartiet har tillsammans med Socialdemokraterna och Miljöpartiet
              tidigare föreslagit att Socialstyrelsen ges i uppdrag att tillsammans
              med ideella organisationer genomföra en tydlig och målgruppsinriktad
              informationskampanj om hiv och säker sex. För detta ändamål har
              vi i våra budgetmotioner i höstas reserverat 10 miljoner kronor.
              Vi i Vänsterpartiet anser att regeringen inte inser hur viktigt
              det förebyggande arbetet är och absolut inte inser hur viktigt
              det är att samarbeta med frivilligorganisationer, som gör och
              har gjort en otroligt viktig insats för att förebygga hiv/aids.
            </seg>
          </u>
          <note type="speaker" n="b1dc5042">
            Anf. 3 PER SVEDBERG (s):
          </note>
          <u who="per_svedberg_201dc9" xml:id="i-45b298919e336fab-0" n="2effc41e">
            <seg n="17394d23">
              Fru talman! Det är väl i stort sett en organisationsfråga det
              handlar om när vi diskuterar smittskyddsfrågor i dag. Som Elina
              Linna från Vänsterpartiet nyss sade blir det bredare än så. Regeringens
              insatser i hivfrågan, blodsmitta och det förebyggande arbetet
              har lyst med sin frånvaro under den här mandatperioden. Jag vet
              inte riktigt varför. Då känns det som att denna insats ska bli
              ett uttryck som jag brukar använda ett krafttag för att lösa vissa
              problem.
            </seg>
            <seg n="6b9508ae">
              Vi har ingen reservation i ärendet, däremot ett särskilt yttrande
              där vi pekar på en del saker som är av stor vikt. Om man nu gör
              det som föreslås för att visa på att man vill något eller gör
              något måste det verkligen hända något. Vi befarar att organisationsförändringen
              i sig kommer att leda till att vi kommer att få ytterligare en
              tid när det inte händer något. Jag tror att Jan R Andersson, Moderaterna,
              vet och kan se i statistiken att vi får större problem än vad
              vi har befarat vad gäller hiv och blodsmitta.
            </seg>
            <seg n="2c4a85ce">
              Då kan jag tycka att det verkligen ligger på regeringens och
              Alliansens bord att se till att vi får i gång det förebyggande
              arbetet. Elina påpekade nyss att vi tillsammans har avsatt 10
              miljoner för att utveckla modeller för en bred kampanj i de här
              frågorna. Jag vet att allianspartierna inte är så otroligt intresserade
              av att köra kampanjer; allt ska lösas på den enskildes nivå. Men
              i en värld där vi bryr oss om varandra betyder kampanjarbetet
              mycket. Jag tror faktiskt att Jan R Andersson håller med.
            </seg>
            <seg n="2c01b6fc">
              Det vi debatterar i dag handlar mycket om en organisationsfråga.
              Då kan man fråga sig: Löser detta problemet? Nej, jag tror inte
              det, det krävs mer insatser. Våra förväntningar är stora på att
              detta organisationsförändringsarbete kommer att medföra ytterligare
              insatser. Vi har ett särskilt yttrande, Miljöpartiet och Socialdemokraterna,
              där vi påpekar att vi kommer att följa det här noga för att se
              vad som händer och sker.
            </seg>
            <seg n="5d1ff8e3">
              De smittade och utsatta i samhället lever under en stark press.
              Samtidigt ser vi att det finns en nonchalans vad gäller de här
              frågorna. Det har blivit mindre allvarligt att diskutera dessa.
              Vi ser att sexuellt överförbara sjukdomar ökar. Man måste fundera
              på vad det beror på. Jo, det har med medvetenhet att göra, tror
              jag. Det är de breda kampanjerna som kan skapa en medvetenhet
              så att vi får en förändring, ett förhållningssätt och en attitydförändring
              i frågan.
            </seg>
            <seg n="9d54157b">
              Jag har en vädjan att Jan R Andersson kanske lite funderar på:
              Hur kommer man att möta upp det? Kommer man att göra något? Eller
              kommer man bara, som man i de flesta fall har gjort, att konstatera
              att nu gör vi så här och ser det som den största satsning som
              vi någonsin har gjort?
            </seg>
            <seg n="a0e36086">
              Det här får bli mitt inlägg i den här debatten utifrån vårt perspektiv.
              Jag har ingen reservation att ställa mig bakom, men jag vill gärna
              peka på Miljöpartiets och Socialdemokraternas särskilda yttrande
              som handlar om att man måste se till att arbetet kommer i gång
              fort. Det har inte hänt mycket tidigare. Jan R Andersson kanske
              inte har möjligheten att påverka Kristdemokraterna, men han får
              påverka sina kamrater så att de tar ett nappatag med ministern.
            </seg>
          </u>
          <note type="speaker" n="905e33e4">
            Anf. 4 JAN R ANDERSSON (m):
          </note>
          <u who="yvonne_andersson_14c1a7" xml:id="i-aca09ec356c2516f-0" n="f0b868f1">
            <seg n="7e06cbe4">
              Fru talman! De senaste åren har gett oss många nya perspektiv.
              Inte minst gäller detta inom smittskyddsområdet. Många händelser
              har fått oss att ändra och revidera våra perspektiv, och många
              har känt att vi lever i en global värld där vi är både utsatta
              och ömsesidigt beroende av varandra. Inte minst tänker jag på
              fågelinfluensan och andra pandemilarm som har fått oss att förstå
              att vi behöver kunskap och beredskap.
            </seg>
            <seg n="beead12f">
              Vi har också frågan om resistens mot antibiotika. Det har inneburit
              att ett viktigt medicinskt verktyg som vi har haft har vänts emot
              oss. Vi har också den ökade förekomsten av sexuellt överförbara
              sjukdomar som återigen har väckt frågan hur vi kan förebygga och
              skydda mot denna typ av ohälsa.
            </seg>
            <seg n="1600f038">
              Med dessa utmaningar framför oss menar vi att den statliga organisationen
              inom smittskyddet behöver förändras, stärkas och breddas för att
              kunna hantera de förändringar som sker i vår omvärld och för att
              reda ut hur vi ska kunna handha dessa frågor i ett mer långsiktigt
              perspektiv.
            </seg>
            <seg n="ba0de31a">
              I den proposition som ligger till grund för det betänkande som
              vi debatterar i dag föreslås att Socialstyrelsen och smittskyddsmyndigheten
              kommer att få ändrad ansvarsfördelning. För Socialstyrelsen innebär
              det att man även fortsättningsvis kommer att ha kvar sitt ansvar
              för smittskyddsåtgärder inom hälso- och sjukvården. Även frågor
              som är knutna till vårdhygien, antibiotikaresistens och beredskapsfrågor
              inom hälso- och sjukvården kommer att ligga kvar på Socialstyrelsen
              eftersom det är en naturlig del av Socialstyrelsens uppgift.
            </seg>
            <seg n="10b7ead9">
              Dock kan vi säga att det finns ett behov av att förstärka organisationen
              inom just smittskyddet. Det finns i dag ett delat ansvar. Det
              finns i dag en splittring i vissa frågor som vi tycker är olycklig.
              Det gör att vi inte får den kraft och den kunskap som är nödvändig
              för att kunna hantera dessa frågor på bästa sätt. Det är därför
              vår bedömning att bland annat den epidemiologiska övervakningen
              samt omvärldsanalysen och utbrottsberedskapen är uppgifter som
              bör föras över till en smittskyddsinstitution.
            </seg>
            <seg n="f8146909">
              Smittskyddsinstitutet är i dag en mycket professionell organisation,
              en forskningstung och internationellt erkänd organisation. Men
              forskningsfrågor är inte allt. I tyngd av dessa frågor har möjligtvis
              andra myndighetsfrågor fått stå tillbaka. En av de frågorna är
              epidemiologisk övervakning, som nu förhoppningsvis kommer att
              ändras eftersom det är en kärnuppgift för Smittskyddsinstitutet.
            </seg>
            <seg n="a31f257b">
              Det finns flera skäl att ombilda Smittskyddsinstitutet till en
              bredare organisation. Bland annat är syftet i denna proposition
              att skapa en organisation som bättre kan integrera myndighetens
              nuvarande resurser med ett mer folkhälsoinriktat smittskyddsarbete.
            </seg>
            <seg n="636f6af6">
              Vidare menar vi att myndigheterna genom att samla flera kompetenser
              kan skapa en bättre förutsättning för ett brett och kunskapsorienterat
              arbete och därmed förbättra kunskaper och dialog med alla aktörer.
            </seg>
            <seg n="f8c97ff7">
              Många av de frågor som berör just smittskydd har till sin natur
              en internationell karaktär. Därför är ett brett internationellt
              utbyte viktigt, för att inte säga essentiellt. På samma sätt tror
              vi att ett brett internationellt utbyte kan bidra till att effektivisera
              och öka kunskapsuppbyggnaden i organisationen. Det är också så
              att alla inte ensamma kan göra allting. Därför är det bra om man
              kan dela på ansvaret och hjälpa varandra.
            </seg>
            <seg n="5bdf4f4f">
              Fru talman! Sverige har intagit en ledande roll när det gäller
              arbetet mot antibiotikaresistens, bland annat genom det arbete
              som genomförs inom Strategigruppen för rationell antibiotikaanvändning,
              Strama. Trots de oroande signaler som finns i omvärlden kan vi
              konstatera att Sverige klarar sig ganska bra. Det är någonting
              som vi ska ta fasta på och arbeta vidare med. De problem som har
              funnits med Strama är just deras finansiering och kontinuiteten
              i deras verksamhet. Dessa problem undanröjer vi nu förhoppningsvis
              då Strama ska bli en del i Smittskyddsinstitutets linjeorganisation.
            </seg>
            <seg n="542032cb">
              Fru talman! Jag skulle också vilja säga några ord om samordningen
              av frågor som rör insatser mot hiv och aids. I vår bedömning har
              vi sett det som naturligt att ansvaret för hivprevention ligger
              på en myndighet som har ett brett kunskapsuppdrag och ansvar för
              metodutveckling. Socialstyrelsen är i dag en myndighet som i huvudsak
              sysslar med tillsyn och normgivning. Det skiljer sig de facto
              från de uppgifter som Nationella hivrådet har.
            </seg>
            <seg n="4b808be0">
              I stället är det vår bedömning att den förändring och den kraftsamling
              som kommer att ske inom Smittskyddsinstitutet kan främja hiv-
              och STI-frågorna genom en ökad kunskapsuppbyggnad och därmed öka
              fokus på de preventiva frågorna. Jag tror personligen att det
              är bättre att vara en stor del i en begränsad organisation än
              bara en liten fisk i en stor organisation, som de här frågorna
              just nu är inom Socialstyrelsen. Socialstyrelsen har väldigt många
              löv på sitt träd, och jag tror att de här frågorna nu kommer att
              få ett ökat fokus och kommer att hamna inom rätt organisation.
            </seg>
            <seg n="ecb04e2e">
              Låt mig bara till slut säga något med anledning av de frågor
              som kom upp. När det gäller finansieringen är detta ingen revolution.
              Det handlar om överföring av pengar direkt till en annan myndighet.
              Jag kan inte svara Elina Linna direkt på hur detta är formulerat
              i vårpropositionen eller om det ens är med där. Men låt mig ändå
              försäkra att det inte är några stora revolutioner som kommer att
              ske utan att frågorna säkert kommer att lösa sig.
            </seg>
          </u>
          <note n="4b3e4ee6">
            Med detta, fru talman, vill jag yrka bifall till förslagen i
            socialutskottets betänkande SoU14.
          </note>
          <note type="speaker" n="a4256619">
            Anf. 5 ELINA LINNA (v) replik:
          </note>
          <u who="elina_linna_aed53b" xml:id="i-bfd05a48ba9529b7-1" n="e7454db3">
            <seg n="f4b5e734">
              Fru talman! Jag hittade inga nya pengar i tilläggsbudgeten. Man
              kan läsa i betänkandet att regeringen återkommer när det gäller
              finansieringen så man kan ju tolka det välvilligt som ett löfte
              att ge en extrafinansiering till Smittskyddsinstitutet till exempel
              för att kunna höja kompetensen när det gäller förebyggande insatser.
              Jag tror att Jan R Andersson håller med mig om att de kompetenserna
              inte direkt är sådant som Smittskyddsinstitutet har sysslat med.
            </seg>
            <seg n="89f3d4f8">
              Jag läste Maria Larssons svar till RFSL och RFSU i Svenska Dagbladet
              för ett tag sedan, när organisationerna ifrågasatte den här flytten.
              Maria Larsson skriver där tillsammans med Christer G Wennerholm,
              ordförande i Nationella hivrådet, och Johan Carlson, generaldirektör
              för Smittskyddsinstitutet, att Smittskyddsinstitutets stora nationella
              och internationella kontaktnät och väl utvecklade epidemiologiska,
              virologiska och immunologiska verksamhet ger möjlighet att skapa
              ett unikt kunskapscentrum inom hivområdet med fokus på de preventiva
              frågorna. Hon skriver med fokus på de preventiva frågorna, men
              hur kan man på Smittskyddsinstitutet vidareutbilda sig och skaffa
              personer som har kunskap och erfarenhet när det gäller förebyggande
              insatser?
            </seg>
          </u>
          <note type="speaker" n="8354c7ef">
            Anf. 6 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-1" n="f0b868f1">
            <seg n="125146c6">
              Fru talman! Naturligtvis kan jag inte svara på alla de rekryteringsfrågor
              som Elina Linna tar upp, men det som stadgas i propositionen är
              ju att Smittskyddsinstitutet ska få en ny organisation med en
              ny inriktning. En del av den inriktningen är ju beskriven i propositionen.
              Man ska dels ha ett kunskapsperspektiv, en kunskapsuppbyggnad
              och en kunskapsspridning, dels ett bredare folkhälsoarbete som
              givetvis berör de här frågorna.
            </seg>
            <seg n="ca9b45a3">
              När det sedan gäller budgeten har jag inte detaljerna i huvudet,
              men jag tror inte att det förs någon diskussion om att pengarna
              inte kommer att komma Smittskyddsinstitutet till del. Den diskussionen
              har inte funnits. Detta är väldigt tydligt stadgat i propositionen.
              Sedan kan jag inte svara på detaljerna, men jag tror inte att
              man behöver känna någon oro för att pengarna inte ska komma Smittskyddsinstitutet
              till del.
            </seg>
          </u>
          <note type="speaker" n="ce0e1ef4">
            Anf. 7 ELINA LINNA (v) replik:
          </note>
          <u who="elina_linna_aed53b" xml:id="i-bfd05a48ba9529b7-2" n="e7454db3">
            <seg n="0f997be6">
              Fru talman! Det är det som jag tycker är så beklagligt, att regeringen
              gör förändringar och lagstiftar inom hälso- och sjukvårdsområdet,
              inom socialutskottets område som vi har erfarenhet av, utan att
              ha gjort konsekvensanalyser. Vad kommer det här att innebära för
              Smittskyddsinstitutet? Vad kommer det här att innebära för de
              frivilligorganisationer som har varit väldigt involverade i det
              förebyggande arbetet? Vad kommer det här till sist att innebära
              för människor som är hivsmittade eller som riskerar att bli hivsmittade?
              Antalet hivsmittade ökar och det behövs krafttag för att mobilisera
              mot hivsmittan.
            </seg>
            <seg n="213bd811">
              Det finns fortfarande en stor stigmatisering, och det finns en
              risk att stigmatiseringen ökar när frågorna flyttas till Smittskyddsinstitutet.
              Det finns många farhågor. Utredaren lyfter själv i sin utredning
              fram farhågor. Det är inte så enkelt.
            </seg>
            <seg n="2a139dbc">
              Jag gissar att Jan R Andersson inte är lika insatt i frågan som
              om någon från Kristdemokraterna hade suttit med här helst Maria
              Larsson.
            </seg>
            <seg n="0ed64bc3">
              Hur kommer det sig att regeringen under propositionsarbetet inte
              kontaktade och diskuterade med frivilligorganisationer eller mer
              beskrev konsekvenser och hur man tänker förhindra de farhågor
              som utredaren, frivilligorganisationerna och vi i Vänsterpartiet
              har sett? Det kan i stället bli stopp i den goda utvecklingen
              som har funnits i att mota hivsmittan.
            </seg>
          </u>
          <note type="speaker" n="144022a1">
            Anf. 8 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-2" n="f0b868f1">
            <seg n="39c33a71">
              Fru talman! Elina Linna försöker i detta debattinlägg måla upp
              att allt som är möjligt kommer att ske, och då menar jag inte
              till det bättre.
            </seg>
            <seg n="9d6106db">
              Det här är ingen stor organisationsförändring, men det innebär
              inte att den ska genomföras på ett oklokt sätt. Men jag noterar,
              trots allt fru talman, att när jag tittar på den reservation som
              Elina Linna som ensam ledamot har lämnat skriver hon som skäl
              till reservationen inte det hon har gett uttryck för här utan
              att hon känner en oro: Jag känner oro för att förflyttningen kommer
              att leda till minskat och försämrat preventionsarbete. Om det
              vore så att du satt på kloka synpunkter eller hade argument borde
              du skriva ned argumenten i stället för att beskriva den oro som
              du ger uttryck för i reservationstexten.
            </seg>
            <seg n="c20fcf3b">
              När det gäller till exempel frivilligorganisationer vet Elina
              Linna mycket väl att det inte är någon förändring vad gäller finansiering.
              Nationella hivrådet kommer att fortsätta att ha precis samma uppgifter
              som tidigare och kommer att samma sammansättning, men det kommer
              att ligga under ett annat tak som vi tycker och bedömer är ett
              mer naturligt hägn att finnas i. Det är inte så att de frivilligorganisationer
              som räknas upp eller berörs kommer att få en förändring i finansieringen
              av sin verksamhet. Elina Linna vet också att vi har ökat finansieringen
              under mandatperioden, även om hon säger sig vilja tillföra 10
              miljoner till.
            </seg>
            <seg n="625551b2">
              Det är lätt att säga att man ska tillföra mer pengar och kasta
              in något i debatten. Om man vill ha 10 miljoner mer till något
              kan man kritisera regeringen för den lilla organisationsförändring
              som görs här, men själv har man inte mer på fötterna när man kastar
              in 10 miljoner än att säga att de behövs i arbetet.
            </seg>
            <seg n="f1019b58">
              Argumenten från oppositionen är ungefär som det uttrycks i reservationen,
              nämligen en känsla för oro, men de grundläggande argumenten saknas.
            </seg>
          </u>
          <note type="speaker" n="cf519130">
            Anf. 9 PER SVEDBERG (s) replik:
          </note>
          <u who="per_svedberg_201dc9" xml:id="i-45b298919e336fab-1" n="2effc41e">
            <seg n="b7830ed3">
              Fru talman! Ibland kan jag tycka att vi måste fundera lite på
              hur vi uttrycker oss retoriskt. När man har sista repliken i ett
              replikskifte är det märkligt om man kommer med påståenden som
              den andre inte har möjlighet att svara på. Det är fråga om hyfs.
            </seg>
            <seg n="a801ee58">
              Jag har en enkel fråga till Jan R Andersson. Tycker Jan R Andersson
              att regeringens insatser vad gäller hiv/aids och blodsmitta är
              tillräckliga utifrån den utveckling vi ser?
            </seg>
          </u>
          <note type="speaker" n="5b50ad31">
            Anf. 10 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-3" n="f0b868f1">
            <seg n="b059cc1a">
              Fru talman! Låt mig få bemöta det första Per Svedberg sade, nämligen
              att jag ska visa hyfs i mina anföranden. Jag tycker, fru talman,
              att jag visar hyfs. Det är inte konstigt att läsa upp en reservationstext.
              Tvärtom ska vi debattera i denna kammare den politik som förs
              från regeringssidan och de reservationer som oppositionen för
              fram. Att jag läser upp de texterna är inte konstigt. Det tror
              jag Elina Linna kan tåla.
            </seg>
            <seg n="a61aec04">
              Sedan var det frågan om utvecklingen av STI och sexuellt överförbara
              sjukdomar. Givetvis ser vi i dag ett oroande mönster. Vad beror
              detta på och hur kan vi avhjälpa detta? Om det fanns ett exakt
              och bra svar på frågan skulle jag gärna satsa mer pengar.
            </seg>
            <seg n="b4169246">
              Per Svedberg sade i sitt huvudanförande att de vill genomföra
              en kampanj. Jag skulle också gärna satsa på en kampanj om vi visste
              att det skulle lösa den gordiska knuten. Jag tror att Per Svedberg
              vet likaväl som jag att genomförande av kampanjer är dyrt men
              ger lite. Jag tror inte att 10 miljoner skulle lösa problemet
              eftersom det är något annat som är problemet. Det är inte så lätt
              att lösa de problem som finns i fråga om spridning av sexuellt
              överförbara sjukdomar med hjälp av en enkel kampanj.
            </seg>
            <seg n="4c3aa4ae">
              Vi bör ta diskussionen på ett seriöst sätt. Det är givetvis oppositionens
              rätt att kasta in miljoner och säga att de vill göra mer. Men
              Per Svedberg vet likaväl som jag att det har givits mer pengar
              till denna verksamhet. Vi som har ansvar för skattebetalarnas
              pengar bör också veta att de ska användas på ett effektivt sätt.
              Min förhoppning är att Per Svedberg också delar den uppfattningen.
            </seg>
          </u>
          <note type="speaker" n="888c6fc6">
            Anf. 11 PER SVEDBERG (s) replik:
          </note>
          <u who="per_svedberg_201dc9" xml:id="i-45b298919e336fab-2" n="2effc41e">
            <seg n="f9c9f95f">
              Fru talman! Alldeles rätt, Jan R Andersson! Det är precis så
              det är. Skillnaden är synen på hur vi når målet. Varför jag pratar
              om dessa stora satsningar i fråga om attityder och förhållningssätt
              är att utifrån ett oppositionsläge kan vi se att attityder och
              förhållningssätt slår rakt över alla politikområden. Det är det
              som skrämmer mig lite.
            </seg>
            <seg n="976bcf27">
              Jag blir lite orolig om man kategoriskt är emot stora kampanjer
              för att skapa en förändring i synsätt och förhållningssätt utifrån
              en ideologisk hållning att det är jag själv som ska lösa mina
              problem. Vi rödgröna har en liten annan tanke, nämligen att det
              krävs att vi löser saker tillsammans, finansierar saker tillsammans
              och utvecklar saker tillsammans. Vi utvecklar varandra tillsammans.
              Det är det som blir intressant och är drivkraften.
            </seg>
            <seg n="6d4ea82d">
              Risken är att den enskilde faller utanför. Någonstans väcks en
              oro hos mig. Jag har pratat med Jan R Andersson i korridoren,
              och vi är ganska överens om målet. Men det är i fråga om vägen
              till målet vi skiljer oss åt. Jag är starkt oroad över den egenkraft
              som man många gånger pratar om, den enskildes drivkraft att utvecklas
              och så vidare. På samma sätt är det med den negativa kraften,
              att någon inte får mer ersättning eftersom det inte finns någon
              drivkraft att komma vidare.
            </seg>
            <seg n="16a2c667">
              Det här är en fråga som är långt större än smittskyddsfrågan.
            </seg>
          </u>
          <note type="speaker" n="12eede84">
            Anf. 12 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-4" n="f0b868f1">
            <seg n="7d9f4f1b">
              Fru talman! Per Svedberg är en klok man, men det är inte alltid
              vi tycker samma sak trots det.
            </seg>
            <seg n="cd1bd075">
              Per Svedberg tog upp frågan om en kampanj. Jag har utvärderat
              statliga kampanjer inom olika områden, och jag vet att det är
              svårt att nå målet och att de kostar mycket pengar. Det är väl
              därför som regeringen har ett fokus på att stötta ideella organisationer.
              Där blir det stor utväxling av pengarna. De insatser som görs
              är många gånger effektiva.
            </seg>
            <seg n="3aeb0262">
              Detta till trots innebär detta inte att alla människor som behöver
              få information och kunskap i frågorna nås även om mer pengar ges
              till ideella organisationer. Regeringen har en uppgift. En av
              de uppgifter som regeringen har är att ha en effektiv förvaltning.
              Vi ska inte slösa skattemedel. Många gånger tror jag att regeringen
              har gjort det i samband med inte väl underbyggda kampanjer som
              inte har haft rätt fokus och förankring.
            </seg>
            <seg n="e2ab36ff">
              Icke förty tror jag och där tror jag att Per och jag är överens,
              som vi många gånger är i frågorna att frivilligorganisationerna
              är den viktigaste delen för att komma till rätta med frågorna.
              De kan lära en ny generation hur det fungerar med sexuell och
              reproduktiv hälsa. Det är en uppgift som både vi har framför oss
              samt skolor och frivilligorganisationer har framför sig.
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="f12dffe9">
            10 § Narkotikafrågor
          </note>
          <note n="e256b19c">
            Föredrogs
          </note>
          <note type="speaker" n="e8602a77">
            Anf. 13 PER SVEDBERG (s):
          </note>
          <u who="per_svedberg_201dc9" xml:id="i-5102cb215caa9886-0" n="2effc41e" next="i-f956026beaca6901-0">
            <seg n="20de2a61">
              Fru talman! Nu kliver vi över till ett ärende som ligger ganska
              nära det vi pratade om alldeles nyss, nämligen smittskydd. Men
              nu pratar vi om narkotikafrågor.
            </seg>
          </u>
          <note n="90da0725">
            Jag börjar med att yrka bifall till reservation 1 och 2.
          </note>
          <u who="per_svedberg_201dc9" xml:id="i-f956026beaca6901-0" n="2effc41e" prev="i-5102cb215caa9886-0">
            <seg n="fa67141a">
              Narkotikafrågor är ett stort samhällsproblem ett samhällsproblem
              som har en tendens att växa när tiderna blir svåra. Därför är
              det av största vikt att regeringen hanterar frågorna på det sättet.
              Vi kan prata om folkhälsa, löneutveckling, hälso- och sjukvård,
              kommunernas situationer och de enskilda, och vi kan konstatera
              att allt detta påverkar situationen när vi diskuterar narkotikafrågor.
            </seg>
            <seg n="4b1b82a1">
              I dag har vi ca 27 00030 000 tunga narkomaner i Sverige. Det
              är människor som lever ett liv som jag inte tror att någon av
              oss skulle vilja leva. Det är djupt beklämmande att samhället
              inte har förmågan att hantera problemen på ett bättre sätt.
            </seg>
            <seg n="01a72feb">
              Regeringen inledde med att plocka bort en del saker som kan vara
              viktiga. Nu kommer vi nästan tillbaka till den retorik vi hade
              tidigare här. Mobilisering mot narkotika var någonting som man
              mer eller mindre med berått mod plockade bort. Det är en bred
              satsning som mycket handlar om det jag pratade om tidigare, nämligen
              attityder och förhållningssätt.
            </seg>
            <seg n="acec1491">
              Vi har en omvärld som inte på något sätt är så mycket bättre
              än Sverige. Däremot har man där en utveckling där man tror att
              lösningen är en legalisering. Vi rödgröna är djupt oroade över
              detta. Tänker man sig kanske att även detta kommer att bli ett
              problem där vi kommer att jobba utifrån att den enskilde har ett
              större ansvar?
            </seg>
            <seg n="03b4cd51">
              I min värld är det så att när man har hamnat i läget att man
              är en tung missbrukare har man oftast inte förmågan att ta sig
              upp därifrån själv. Då finns det två saker att välja på: Endera
              hjälper man och stöttar för en återgång till samhället eller också
              struntar man i det.
            </seg>
            <seg n="9d493e9d">
              Enligt mitt förmenande krävs det en otroligt humanistisk syn
              på människan när man ska göra de här sakerna. Jag har en fundering
              och ställer mig en fråga. Om den kalla syn på människan som vi
              ser i andra politikområden ska råda även här kommer det att slå
              etter värre, för det här är en grupp som inte kommer att kunna
              tala för sig på något sätt. Det finns ingen organisation för gruppen
              som kan stå upp för den. Det enda vi kan konstatera är det vi
              ser där hemma. I staden och på landet finns de här människorna,
              och de är fler i staden än på landet.
            </seg>
            <seg n="2ec09a77">
              Jag funderar på hur regeringen tänker agera i ett nordiskt perspektiv
              eller i ett Europaperspektiv när det gäller de här frågorna. Hanterar
              man dem utifrån det allvar det handlar om? I Danmark, till exempel,
              funderar man på att legalisera hasch. Staten ska vara någon typ
              av garant för att man ska kunna sälja det på ett bra sätt. Det
              är ytterst märkligt, skulle jag vilja påstå. Jag förutsätter att
              regeringens förhållningssätt i frågan är det totalt motsatta.
              Det ska vara nolltolerans.
            </seg>
            <seg n="b31c05fc">
              Jag hoppas att regeringen lyfte fram de här frågorna när Sverige
              var ordförande i EU. Det fanns inget signalsystem som talade om
              att vi hade drivit frågorna på något sätt, men ändå fanns folkhälsoministern
              och regeringens företrädare där och kunde uttrycka farhågorna.
            </seg>
            <seg n="c2eb9201">
              I Skåne har man genomfört ett sprutbytesprogram utifrån att blodsmittan
              ökade kraftigt. Det finns även en ohälsa hos dessa människor förutom
              att de är missbrukare. Min fundering är: Varför har man inte gjort
              detta på försök här i storstaden Helsingfors? Utifrån ett humanistiskt
              perspektiv och ett smittoperspektiv borde man kanske överväga
              det. Det är ett sätt att hantera problemen.
            </seg>
            <seg n="5664f2b5">
              Detta är kopplat till att vi på något sätt måste se till att
              det finns en vård och behandling värd namnet. Vi måste ta hand
              om de här människorna tidigt. Vårdkedjan för människor med den
              här problembilden måste bli tydlig och enkel. Jag tror inte, precis
              som jag sade nyss, att dessa människor kommer att ställa sig på
              barrikaderna och säga: Vi behöver det här! Det måste finnas någon
              som talar för dem.
            </seg>
            <seg n="7d13f464">
              Vi vet förmodligen allihop här att det inte bara handlar om ett
              beroende av ett narkotiskt preparat. Det handlar om någonting
              som är mycket vidare och mycket större. Alltså måste vi bygga
              ett samhälle där alla människor får plats och känner att de är
              delaktiga och kan vara med och påverka.
            </seg>
            <seg n="11f4492b">
              Jag kommer tillbaka till detta att jag blir lite orolig för att
              regeringens politik kommer att visa sig slå in i de här frågorna
              så att det blir kallt, hårt och väldigt svårt för de människor
              som sitter i denna problembild att över huvud taget komma tillbaka.
            </seg>
            <seg n="6bfc40aa">
              Någonstans känns det som att man inte heller på det här området
              har tagit tag i frågorna. Det krävs grövre tag, och vi måste hjälpas
              åt. Vi måste göra det tillsammans för alla människor som riskerar
              att hamna i den här problembilden.
            </seg>
          </u>
          <note type="speaker" n="7a3c653c">
            Anf. 14 ELINA LINNA (v):
          </note>
          <u who="elina_linna_aed53b" xml:id="i-3b8b7705130abde1-0" n="e7454db3" next="i-a95f601aa519fe1b-0">
            <seg n="a181cbd4">
              Fru talman! Under förra mandatperioden satsade den dåvarande
              socialdemokratiska regeringen med stöd av Vänsterpartiet och Miljöpartiet
              ordentligt på arbetet mot narkotika på olika sätt. Det största
              och viktigaste arbetet gjorde enligt min mening Mobilisering mot
              narkotika, som utförde ett utmärkt arbete både när det handlar
              om kunskapshöjning, kunskapsspridning och praktiskt arbete. Det
              är verkligen synd att det framgångsrika arbetet lades ned av alliansregeringen.
            </seg>
            <seg n="86aa89b2">
              Samtidigt är tillgången till narkotika kanske större än någonsin
              i vårt samhälle. Jag anser att narkotikafrågor inte heller har
              prioriterats i Socialdepartementet i någon större utsträckning.
            </seg>
            <seg n="6cade05a">
              I mitt anförande, fru talman, kommer jag mest att fokusera på
              reservation 2, som handlar om hepatit C och problem som följer
              av smittan. Enligt uppgifter från förra året finns det bara i
              Helsingfors ca 9 000 injektionsmissbrukare. Av dessa uppskattas
              hela 83 procent vara smittade av hepatit C. Hepatit C är ett virus
              som upptäcktes så sent som 1989. Det smittar via blod och kan
              också smitta via sexuella kontakter. Många av de smittade drabbas
              senare i livet av leversjukdomar som kan leda till levercirros
              och behov av transplantation. Det är på så sätt en allvarlig sjukdom.
              Jag läste på Socialstyrelsens hemsida inför debatten att Socialstyrelsen
              rekommenderar att landstingen försöker hitta dem som har fått
              blod som barn för att kontrollera om dessa personer bär på smittan.
              Det är de som fått blod efter 1965 som ska undersökas; man tror
              inte att hepatit C fanns i Sverige före 1965.
            </seg>
            <seg n="c572815d">
              Det är bra att de här uppgifterna finns på hemsidan. Men det
              fanns inte ett ord om injektionsmissbrukare eller några ord som
              riktar sig till injektionsmissbrukare eller till deras närstående,
              till exempel om att de ska testa sig och om hur smittan sprids.
            </seg>
            <seg n="dec6e473">
              En del i arbetet mot spridningen vore naturligtvis att införa
              ett sprututbytesprogram. Man har sprututbytesprogram i Malmö och
              Lund sedan länge, och där har smittspridningen begränsats. Det
              är synd att ett sådant program inte har införts i Helsingfors
              landstinget har ju sedan fem år tillbaka möjlighet att göra det.
            </seg>
            <seg n="e1904129">
              Ett annat problem är att narkomaner som är hepatit C-smittade
              i dag inte får någon adekvat vård, eftersom det ställs orimliga
              krav som de måste uppfylla innan vården påbörjas. Naturligtvis
              förvärras sjukdomstillståndet om man inte får vård. Det innebär
              lidande för den enskilde och bidrar till sjukdomens spridning.
            </seg>
            <seg n="3902bfe5">
              Vi anser att vård och behandling av missbrukare som smittats
              av hepatit C bör underlättas och prioriteras. Det är självklart
              en fråga för landstingen och kommunerna, men eftersom det finns
              så stora brister i detta arbete menar vi att Socialstyrelsen bör
              ges i uppdrag att följa upp och utvärdera vården av blodsmittade
              missbrukare.
            </seg>
          </u>
          <note n="98ff65f1">
            Fru talman! Jag yrkar bifall till reservationerna 1 och 2.
          </note>
          <note n="b7210047">
            Anf. 15 THOMAS NIHLÉN (mp):
          </note>
          <u who="elina_linna_aed53b" xml:id="i-a95f601aa519fe1b-0" n="e7454db3" prev="i-3b8b7705130abde1-0">
            <seg n="e34f5310">
              Fru talman! I det här betänkandet har Miljöpartiet tre reservationer.
              Vi står naturligtvis bakom samtliga våra reservationer, men för
              tids vinnande yrkar jag bifall enbart till reservation 1 och 2.
            </seg>
            <seg n="b19f4759">
              I mitt anförande tänkte jag lyfta frågan om ett bortglömt och
              kanske bortgömt folkhälsoproblem, nämligen beroende av narkotikaklassade
              läkemedel.
            </seg>
            <seg n="ae077a47">
              Att bruket av beroendeframkallande medel kan påverka hälsan i
              negativ mening och att det därför bör omfattas av förebyggande
              strategier inom folkhälsoarbetet är de flesta överens om i dag.
              Det gäller i första hand tobak, alkohol och illegala droger.
            </seg>
            <seg n="3570e90d">
              Men såväl internationell som nationell forskning har övertygande
              kunnat visa att även användning av narkotikaklassade läkemedel
              kan förstärka redan existerande ohälsa samt skapa ett beroende.
            </seg>
            <seg n="01f2d571">
              Narkotikaklassade läkemedel är alltid receptbelagda och förskrivs
              av läkare, främst till personer som lider av vanligt förekommande
              sjukdomar och problem. Främst handlar det om besvär i rörelseorganen
              och psykiska besvär. Läkemedel är mycket vanliga i behandlingen
              av de här sjukdomarna, både inom psykiatrin och inom öppenvården.
            </seg>
            <seg n="063a291c">
              Läkemedelsberoende är en mycket allvarlig biverkning av narkotikaklassade
              läkemedel, som kan leda till att patienten tvingas fortsätta att
              ta sitt läkemedel, trots att det inte längre har någon effekt
              och trots att den ursprungliga orsaken till att det sattes in
              inte finns kvar.
            </seg>
            <seg n="ed3fe9a0">
              Fru talman! Hur stort är då problemet med beroende av narkotikaklassade
              läkemedel? Ja, i en rapport 2006 från Folkhälsoinstitutet beräknades
              det att ca 250 000 människor kan vara beroende av eller fysiologiskt
              tillvanda till smärtstillande medel, sömnmedel, lugnande medel
              och andra narkotikaklassade läkemedel.
            </seg>
            <seg n="ae1bac45">
              Av de här 250 000 personerna, alltså en kvarts miljon människor,
              återfinns ungefär 118 000 i arbetsför ålder. Ca 126 000 är 65
              år och äldre, och ungefär 600 personer är mellan 15 och 19 år.
            </seg>
            <seg n="a26371dd">
              Det betonas också i den här rapporten att de här 250 000 personerna,
              som är beroende av narkotikaklassade läkemedel, inte inkluderar
              den så kallade missbrukarpopulationen, det vill säga de som använder
              narkotikaklassade läkemedel, ofta i kombination med alkohol och
              andra droger, i berusningssyfte. De är alltså inte inräknade i
              den här gruppen på 250 000.
            </seg>
            <seg n="461778b7">
              Läkemedelsberoende är ett mycket allvarligt problem både för
              den som drabbas och för samhället. Det är ett folkhälsoproblem
              som skär rakt igenom hela samhället, där alla samhällsklasser
              och yrkeskategorier finns representerade.
            </seg>
            <seg n="04326750">
              Vem har då ansvaret för frågan om läkemedelsberoende? Ja, som
              det ser ut i dag finns det ingen ansvarig. Ingen myndighet har
              fått ansvar för att hantera frågan om läkemedelsberoende. Därför
              har vi i Miljöpartiet vid ett flertal tillfällen föreslagit att
              Statens folkhälsoinstitut, som i dag har ansvaret för uppföljningen
              av folkhälsoproblem orsakade av beroende av alkohol, tobak, narkotika,
              spel och dopning, även skulle få ett ansvar när det gäller beroende
              av narkotikaklassade läkemedel.
            </seg>
            <seg n="e13e0295">
              Men man kan konstatera att det under den gångna mandatperioden
              inte har hänt någonting i den här frågan. Den moderatledda regeringen
              har inte tagit ansvar för att hantera den här frågan.
            </seg>
            <seg n="8e16d39b">
              Tydligast visade sig detta i den senast beslutade folkhälsopropositionen,
              En förnyad folkhälsopolitik , som vi antog här i riksdagen den
              5 juni 2008. Där nämndes inte ett ord om beroende av narkotikaklassade
              läkemedel. Miljöpartiet anser att detta faktum är både anmärkningsvärt
              och beklagligt.
            </seg>
            <seg n="1e8b3d94">
              Avslutningsvis, fru talman, kan man inte låta bli att fundera
              över varför regeringen inte bryr sig om att en kvarts miljon svenskar
              är beroende av narkotikaklassade läkemedel. Kan orsaken vara att
              det samhällsekonomiska, folkhälsopolitiska och medicinska problem
              som läkemedelsberoende utgör till största delen är orsakat av
              sjukvården själv, främst genom att de förskrivande läkarna inte
              följer de gällande riktlinjer och behandlingsrekommendationer
              som finns för narkotikaklassade läkemedel? Det handlar då främst
              om felaktig och onödig förskrivning och allra mest om utebliven
              uppföljning av förskrivningen av narkotikaklassade läkemedel.
            </seg>
            <seg n="ab591b58">
              Är det detta som är orsaken? Eller finns det någon annan orsak
              eller förklaring till det här? I så fall hoppas jag att vi får
              ett svar under debatten i dag från någon av de borgerliga företrädarna.
            </seg>
          </u>
          <note type="speaker" n="5836dfd3">
            Anf. 16 JAN R ANDERSSON (m):
          </note>
          <u who="yvonne_andersson_14c1a7" xml:id="i-aca09ec356c2516f-5" n="f0b868f1">
            <seg n="2faaa565">
              Fru talman! I dag känner man att debatten kanske är något rumphuggen.
              Vi hade gärna sett att vi hade kunnat debattera de utredningar
              som vi har väntat på ett tag. Jag tänker på narkotikautredningen
              och missbruksutredningen, som tyvärr inte kommer att presenteras
              före valet.
            </seg>
            <seg n="6b49b426">
              Det är två utredningar som har ett brett perspektiv och som tittar
              på hur hela systemet med exempelvis missbrukarvård fungerar och
              hela klassificeringen. De tittar på många av de frågor som finns
              med i betänkandet och som vi väntar på att få debattera och få
              svar på.
            </seg>
            <seg n="f8bc9043">
              Anledningen är väl att Socialdepartementet är det departement
              som har jobbat hårdast under denna mandatperiod, i alla fall om
              man tittar på antal sidor propositionstext och förslag som lagts
              fram.
            </seg>
            <seg n="5537f10f">
              Jag kan inte annat än beklaga att vi inte har dem framme i dag;
              det hade gjort debatten intressantare.
            </seg>
            <seg n="083eeda3">
              Fru talman! Jag hoppas kunna göra debatten någorlunda intressant
              trots allt. Jag delar uppfattningen att det behövs en bättre lagstiftning.
              Den kloke Per Svedberg sade tidigare att en väljargrupp som inte
              har någon röst är missbrukarna. Det är helt riktigt. Det är en
              grupp som inte företräds av någon stark lobbyorganisation utan
              kanske företräds av läkemedelsorganisationer i stället för patientorganisationer.
            </seg>
            <seg n="ecbd79c3">
              Vi lever i en tid då det är lätt att få tag i alkohol, narkotika
              och andra substanser som kanske inte är narkotikaklassade men
              som kan användas på precis samma sätt som traditionella droger.
              Det är givetvis inte acceptabelt. Vi får inte ha illegala droger
              och sedan andra substanser som fungerar på samma sätt men som
              är tillåtna. Det måste komma till ett arbete för att snabbare
              kunna klassificera droger så att de kan tas från gatan.
            </seg>
            <seg n="2329d2ac">
              De som missbrukar måste få vård och stöd i tid. Vi har i dag
              en missbrukarvård som har brister. Vi kan i dag inte erbjuda hjälp
              till dem som vill ha det och behöver det i tid.
            </seg>
            <seg n="ad425f40">
              Nätet är i dag inte bara en handelsplats utan även utbildningsplats
              för hur man kan bli och vara missbrukare. Det är en av baksidorna
              med det öppna samhället och i en mening kanske något vi varken
              kan, ska eller ens vill stoppa. Det behövs dock motkrafter. Det
              behövs kloka krafter som kan stärka föräldrar och dem som har
              vänner eller anhöriga som har halkat dit.
            </seg>
            <seg n="06d547b5">
              Den svenska narkotikapolitiken kan sammanfattas med en ganska
              banal mening. Det bästa sättet att begränsa bruket av narkotika
              är att få människor att aldrig börja använda eller ens testa narkotika.
              Sammanfattat i propositionstext innebär det att vi ska minska
              nyrekryteringen till missbruk, förmå människor med missbruk att
              upphöra med sitt missbruk och minska tillgången på narkotika.
              Det kan låta banalt, men tittar man i ett internationellt perspektiv
              är den svenska modellen trots allt relativt framgångsrik.
            </seg>
            <seg n="2f5cd969">
              För några år sedan jämförde en rapport från Europeiska unionen
              Holland och Sverige. Dessa två länder kunde påvisa en relativt
              liten grupp med tunga missbrukare. I dag kan man inte längre säga
              det om Holland, men vi kan fortfarande säga det om Sverige. Den
              svenska modellen håller i allt väsentligt. Det vi ska göra är
              att vidareutveckla och förstärka den och göra den mer tillgänglig
              för fler.
            </seg>
            <seg n="0f746ed5">
              Även om vi inte har de två stora propositionerna på vårt bord
              i dag kan vi se att mycket har hänt. Exempelvis har vi fått fler
              poliser som har tydligt fokus på att stoppa tillgången till narkotika
              och hindra nyrekrytering till missbruk. Jag har åkt med i polisbilar
              flera kvällar och nätter och vet vilket fokus man har; unga människor
              är viktiga.
            </seg>
            <seg n="32443df1">
              Det handlar också om frivilligorganisationer och om ett ökat
              föräldrastöd; det är inte lätt att vara förälder i dag. Det handlar
              delvis också om förbättrad missbrukarvård.
            </seg>
            <seg n="94e2669a">
              Ett annat exempel man kan sätta i relation till den svenska missbrukarvården
              är det som finns i Storbritannien. Där har man som målsättning
              att 200 000 personer ska finnas i Metadonprogram. Jag vet inte
              om man har nått upp till det, siffran är ett par år gammal, men
              för ett par år sedan hade man drygt 180 000 människor. Det är
              ett sätt att få människor från gatan och få dem att sluta stjäla
              bilstereor, men är det verkligen vård? Är det så vi vill ha det
              i Sverige? Jag tror att alla här säger nej, så vill vi inte ha
              det.
            </seg>
            <seg n="f9954b4a">
              Det finns ett sluttande plan när det gäller narkotikapolitiken.
              Tar man ett steg in på det finns det flera vägar som leder fel.
              Vi ska inte syssla med harm reduction. Vill man brett införa utbytesprogram
              för sprutor och ha stora Metadon- eller Subutexprogram som faktiskt
              inte är drogfrihet tar man steg in på det sluttande planet och
              urholkar den svenska modellen som säger att vi ska nolltolerans
              mot narkotika. Det är lätt att göra fisksoppa av ett akvarium,
              men det är svårt att göra ett akvarium av fisksoppa.
            </seg>
            <seg n="c06e98c6">
              Något som oroar även i Sverige är det ökade antalet Subutexrelaterade
              dödsfall. På tre år har dödsfallen tredubblats; knappt 90 personer
              dog för några år sedan av missbruk av Subutex. Huvuddelen av missbrukarna
              är inte inskrivna i program eller står under läkarbevakning, utan
              de missbrukar den här drogen som går relativt enkelt att få tag
              i på marknaden.
            </seg>
            <seg n="270ac2ca">
              I östra Danmark kunde man till och med konstatera att fler dog
              av Metadon än av heroin. Då får man fråga sig: Vad är boten och
              vad är soten?
            </seg>
            <seg n="8e0acce4">
              Substitutionsbehandling kan vara del av en behandling, men det
              får aldrig vara ett förstaval och aldrig det första som erbjuds
              vid behandling. En 20-åring kan inte ha en sådan heroinkarriär
              bakom sig så att han eller hon ska erbjudas en Subutex- eller
              Metadonbehandling.
            </seg>
            <seg n="ebb578c8">
              Det är viktigt att riskerna med läkemedelsassisterad behandling
              belyses ytterligare.
            </seg>
            <seg n="fdd115b6">
              Jag ser att klockan tickar på, men låt mig kommentera en fråga
              som tas upp i reservationerna. Den har debatterats tidigare i
              riksdagen, fru talman, och handlar om legalförskrivningen av hasch
              i Danmark. Kammaren bör upplysas om att det är socialdemokraterna
              i Köpenhamn som driver denna fråga, men jag kan lugna er med att
              så länge vi sitter i regeringen och så länge vi har en borgerlig
              regering i Danmark kommer haschet inte att bli fritt i Danmark.
              Jag hoppas att ni tar ett ansvar och pratar med era danska kolleger
              så att vi kan undanröja detta om olyckan skulle vara framme.
            </seg>
          </u>
          <note n="6445e4cb">
            Fru talman! Jag yrkar bifall till socialutskottets förslag i
            betänkandet.
          </note>
          <note type="speaker" n="90a071d8">
            Anf. 17 PER SVEDBERG (s) replik:
          </note>
          <u who="per_svedberg_201dc9" xml:id="i-45b298919e336fab-3" n="2effc41e">
            <seg n="21239da0">
              Fru talman! Det är risk att det blir favoriter i repris med tanke
              på förra debatten. Man blir lite fundersam när Jan R Andersson
              talar om akvarium eller inte akvarium och så vidare. Man får inte
              glömma den enskilde i detta.
            </seg>
            <seg n="10daa53b">
              Vård och behandling är en betydande del i att hantera problematiken.
              Jag är orolig för att när samhällsresurserna undandras kommer
              vi att hamna i en situation där grupper sätts mot varandra. Du
              nämnde själv att gruppen narkotikamissbrukare inte företräds av
              någon. Det är en tyst grupp. De är en aktiv grupp i det de är
              i, men de har ingen som företräder dem.
            </seg>
            <seg n="6aad8fe9">
              Vi måste hjälpas åt att lösa dessa bekymmer och gemensamt ta
              tag i problemen för att inte hamna i en situation där vi sätter
              grupp mot grupp.
            </seg>
            <seg n="844759f7">
              Håller Jan R Andersson med mig om att vi måste göra detta tillsammans?
            </seg>
          </u>
          <note type="speaker" n="00995c60">
            Anf. 18 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-6" n="f0b868f1">
            <seg n="3a10fcd5">
              Fru talman! Jag skulle kunna svara med ett enkelt ja. I mitt
              anförande sade jag att missbrukare är en grupp som saknar stark
              egen talan. Många gånger representeras de kanske av läkemedelsindustrin
              och andra intressen, och utan att misstänkliggöra någon de behöver
              en starkare röst i samhället.
            </seg>
            <seg n="a8df61b8">
              Vi har en ganska omfattande utredning på väg framåt i Missbruksutredningen
              som tittar just på dessa frågor. Därför sitter vi inte på alla
              svar i dag. Helt klart är dock att det finns en underbehandling
              av missbruksproblematik. Det gäller både alkohol och narkotika,
              och även läkemedel som Thomas Nihlén var inne på.
            </seg>
            <seg n="4118dbf2">
              Vi har också ett problem med mottagandet. De här människorna
              känner många gånger att de inte passar in. De blir inte bemötta
              som de människor de är. Det är inte acceptabelt i en välfärdsstat
              som Sverige.
            </seg>
            <seg n="d0beb7b0">
              Vi ska ha en tillgänglig missbrukarvård. Vi ska ha ett humant
              mottagande av de människor som söker och vill har vård. Vi ska
              ha det på bordet inom kort, hoppas jag. Jag hade gärna sett att
              vi hade fler propositioner på bordet i dag. Jag beklagar att de
              inte finns.
            </seg>
            <seg n="a4289376">
              I sak delar jag inte den uppfattning som Per Svedberg så klokt
              för fram.
            </seg>
          </u>
          <note type="speaker" n="4dfeb2de">
            Anf. 19 PER SVEDBERG (s) replik:
          </note>
          <u who="per_svedberg_201dc9" xml:id="i-45b298919e336fab-4" n="2effc41e">
            <seg n="d5b86a70">
              Fru talman! Jag tycker att det är härligt att höra Jan R Andersson
              säga att det är viktigt att vi hjälps åt för att lösa de här problemen.
            </seg>
            <seg n="ad4159b7">
              Det går inte riktigt ihop. Man brukar tala om barn av sin tid.
              Thomas Nihlén beskrev läkemedelsmissbruk. Det kanske är vanligare
              i en annan grupp. Narkotikamissbruk kanske inte är så spritt i
              just den gruppen.
            </seg>
            <seg n="f563a9ca">
              Det handlar om en socioekonomisk balans. Rekryteringen sker inte
              bland dem som har det jättebra. Rekryteringen sker oftast i skikt
              som har det sämre. Utjämningen är den stora utmaningen för politiken
              i Sverige i dag. Vi måste bestämma oss för om det handlar om att
              vi vill utjämna detta eller inte. Då får det genomslag i det här
              politikområdet.
            </seg>
            <seg n="0b011097">
              Jag tycker också att det är tråkigt att departementet inte har
              presenterat de här utredningarna. Vad har departementet gjort
              under den här tiden?
            </seg>
            <seg n="09c884c7">
              Man har styckat upp och privatiserat. Det är i alla fall en insats
              från departementet, även om jag inte stöder den. Man säger att
              man har så mycket att göra, och då borde det väl bli resultat.
            </seg>
            <seg n="33fcf865">
              Jag pratar med mina barn och med ungdomar runt omkring mig om
              vikten av att vi bryr oss om varandra.
            </seg>
            <seg n="70d45998">
              Vi utsätter samhället för stora risker genom att inte mota detta.
            </seg>
          </u>
          <note type="speaker" n="aedd3891">
            Anf. 20 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-7" n="f0b868f1">
            <seg n="b1473167">
              Fru talman! Jag sade tidigare att Per Svedberg är en klok man.
              Jag kanske får ta tillbaka det och fråga Per Svedberg var han
              har varit denna mandatperiod.
            </seg>
            <seg n="2f597045">
              Varje vecka har vi fått postbuntar som har slitit ut många brevbärare
              i våra trakter. Socialdepartementet har inte precis suttit på
              händerna och väntat på att det ska bli sommar. Man har förmodligen
              presterat flest propositioner av alla departement.
            </seg>
            <seg n="c4b0fdb5">
              Jag skulle trots allt, precis som Per Svedberg, vilja ha propositionerna
              på bordet innan vi går till val.
            </seg>
            <seg n="5401aa7f">
              Den samsyn som vi förmedlar tyder väl på att även med en annan
              regering skulle det inte bli så stor skillnad i politikens inriktning.
              Det är betryggande. Det är dock inte helt betryggande, men det
              får jag återkomma till.
            </seg>
            <seg n="473b7892">
              Jag måste poängtera något som är viktigt i sammanhanget. Det
              är lätt att man drar ut en del och säger att det är framgångssagan.
              Framgången är trots allt att man har fokus på alla delar av narkotikamissbruket.
              Det handlar om att minska nyrekryteringen. Det handlar om att
              kunna erbjuda personer som är missbrukare en behandling så att
              de kan sluta med sitt missbruk. Det handlar också om att minska
              tillgången till narkotika.
            </seg>
            <seg n="911dca95">
              Om man vill minska tillgången till narkotika och om man vill
              upptäcka nyrekryteringen av missbrukare är poliser viktiga. Vi
              har flera tusen nya poliser. Om man vill stärka föräldrarna kanske
              föräldraprogram är viktiga. Vi har gjort det möjligt med föräldraprogram.
            </seg>
            <seg n="ad0ede4c">
              Vi har gjort mycket. Vi hade velat göra mer, men vi får återkomma
              till det när vi syns efter sommaren. Jag tror att vi kan komma
              överens i de här frågorna.
            </seg>
          </u>
          <note type="speaker" n="35d9d9a0">
            Anf. 21 ELINA LINNA (v) replik:
          </note>
          <u who="elina_linna_aed53b" xml:id="i-bfd05a48ba9529b7-3" n="e7454db3">
            <seg n="d0db88fb">
              Fru talman! Visst är det snopet att diskutera narkotikafrågor
              med det här lilla motionshäftet med 31 yrkanden från allmänna
              motionstiden som underlag. Det är inte bara ni i majoriteten utan
              också vi i oppositionen som ivrigt har väntat på de propositioner
              man har utlovat.
            </seg>
            <seg n="cf9fd7c6">
              Vi vet ju att departementet har jobbat väldigt mycket, men det
              handlar om prioriteringar. Det tog inte lång tid innan man lade
              fram propositioner om LOV och försäljning av sjukhus. Den första
              utredningen om apoteksomregleringen kom efter bara ett år. Det
              handlar om prioriteringar.
            </seg>
            <seg n="f37c7d4e">
              Om propositionerna inte hinner komma före valet hoppas jag att
              ni, om ni sitter kvar vid regeringsmakten vilket jag absolut inte
              vill gör ordentliga konsekvensanalyser av era förslag. Det har
              varit en stor brist under den här mandatperioden att Socialdepartementet
              skickar iväg lagändringar utan att ha gjort konsekvensanalyser.
            </seg>
            <seg n="6f7117a0">
              Den fråga som jag vill ställa gäller det som Jan R Andersson
              sade från talarstolen om läkemedelsorganisationernas företrädare
              i samtal om de här frågorna i stället för patientorganisationernas.
              Kan du utveckla vad du menar med det, Jan R Andersson?
            </seg>
          </u>
          <note type="speaker" n="8dcc27b5">
            Anf. 22 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-8" n="f0b868f1">
            <seg n="1305bfd4">
              Fru talman! Det gör jag gärna.
            </seg>
            <seg n="78dd9e32">
              Om en läkemedelsförsäljare kan erbjuda ett läkemedel som enligt
              ordination tas dagligen resten av livet handlar det om ett läkemedel
              som kan inbringa väldigt stora inkomster. I en sådan situation
              finns det naturligtvis krafter från läkemedelsindustrin som tycker
              att det är en bra behandlingsform som man gärna vill införa.
            </seg>
            <seg n="acd89eef">
              Många andra länder har väldigt stora substitutionsprogram. Jag
              nämnde Storbritannien men det finns många andra länder. Om de
              personerna företräder missbrukaren är det inte säkert att man
              alltid företräder människovärdet och den bästa formen av behandling.
            </seg>
            <seg n="e5e7777d">
              Som jag sade tror jag inte att man som ett förstahandsalternativ
              ska erbjuda opiater, vilket Subutex och Metadon är, till opiatmissbrukare.
              Om man får dessa läkemedel för resten av livet blir det, som jag
              har fått det beskrivet, kanske inte ett sådant liv som vi vill
              att andra människor, eller vi själva, ska leva.
            </seg>
            <seg n="7f49a54e">
              Det finns en öppen frågeställning som jag skulle vilja rikta
              till Elina. Historiskt är det vänsterpartierna det gamla och det
              nya som har varit de toleranta när det gäller narkotikabruk. Inte
              förrän på slutet av 70-talet vände Vänsterpartiet och blev ett
              restriktivt parti. Nu ser vi att man återigen vill gå på den linjen
              att man tillåter innehav för personligt bruk. Jag ser det som
              ett steg in på det sluttande planet att vi accepterar narkotikabruk.
              Det är en väldigt farlig väg att gå. Vad tycker du? Ska vi tillåta
              innehav av narkotika för personligt bruk?
            </seg>
          </u>
          <note type="speaker" n="4766f281">
            Anf. 23 ELINA LINNA (v) replik:
          </note>
          <u who="elina_linna_aed53b" xml:id="i-bfd05a48ba9529b7-4" n="e7454db3">
            <seg n="c7478668">
              Fru talman! Vänsterpartiet röstade nej till kriminalisering av
              missbrukare redan 1988. Där har vi inte ändrat uppfattning. Vi
              anser att narkomani är en sjukdom. När det gäller vårdgarantin
              driver vi frågan att också narkotikamissbrukare ska få behandling.
              Hepatit C-smittade missbrukare ska inte behöva utsättas för att
              inte testas och inte få vård.
            </seg>
            <seg n="bcf6262d">
              Jag blev förvånad när jag besökte Socialstyrelsens hemsida och
              såg att man inte nämner missbrukare som har blivit hepatitsmittade,
              eller deras anhöriga.
            </seg>
            <seg n="58755a1e">
              Där kommer jag till frågan om patientorganisationer. Många patientorganisationer
              har anhöriga som engagerar sig och patienter som är experter.
              Det är inte enbart patientorganisationer.
            </seg>
            <seg n="ee8c61fa">
              Jag delar Jan R Anderssons uppfattning att det kan vara skadligt
              för verksamheten att läkemedelsföretagen finansierar och påverkar
              patientorganisationer.
            </seg>
            <seg n="0a780b56">
              Men det är inte så enkelt, utan det behövs också dialog med patientorganisationerna
              så att man som patient har möjlighet att påverka makthavare.
            </seg>
            <seg n="989b9d28">
              Jag tolkar Jan R Anderssons synpunkter lite som att man fjärmar
              sig från patientorganisationerna.
            </seg>
          </u>
          <note type="speaker" n="9817538f">
            Anf. 24 JAN R ANDERSSON (m) replik:
          </note>
          <u who="yvonne_andersson_14c1a7" xml:id="i-aca09ec356c2516f-9" n="f0b868f1">
            <seg n="600a2cd2">
              Fru talman! Jag ska genast rätta Elina Linna och säga att vi
              inte fjärmar oss från patientorganisationerna. Dock vet vi att
              exempelvis brukarorganisationerna är starka förespråkare av substitutionsbehandling.
              Det är klart att det finns lite dynamik i den frågeställningen,
              om jag uttrycker mig så.
            </seg>
            <seg n="e848afa6">
              I det första debattinlägget togs utredningarnas gång upp. Vi
              ska veta att det var sagt att Missbruksutredningen skulle komma
              i oktober. Det är därför egentligen inte någon överraskning för
              någon av oss att den inte har kommit. Narkotikautredningen var
              tänkt att komma före sommaren, men den har tyvärr blivit fördröjd.
              Det beror, enligt uppgifter som jag har fått, bland annat på att
              Lagrådet har mycket att göra just nu.
            </seg>
            <seg n="22bf1ee2">
              I debatten finns det ändå en skiljelinje mellan oss. Vi står
              för en ganska tydlig restriktiv linje, medan den andra linjen
              inte är lika tydlig. Det finns historiska skäl och andra skäl
              till det som kanske ligger i våra politiska uppfattningar.
            </seg>
            <seg n="274e607e">
              Men när vi går till val tror jag att det är viktigt att vi är
              tydliga i dessa frågor. Det kommer jag att vara. Jag kommer att
              säga att vi inte accepterar legal förskrivning av narkotika och
              att vi inte accepterar sprututbytesprogram och så vidare som nämndes
              men som inte är vetenskapligt utvärderat.
            </seg>
            <seg n="a99fb277">
              Det finns en mycket svår balansgång när man pratar om dessa frågor.
              Man har utvärderat verksamheterna i Malmö och Lund och exempelvis
              sett att spridningen av hepatit C trots fria sprutor och sprututbytesprogram
              har fortsatt i oförminskad takt. Det finns också anledning att
              ifrågasätta om effekterna av dessa program är så goda som man
              kanske tycker.
            </seg>
            <seg n="0ebada72">
              Avslutningsvis ska jag säga att det faktiskt är landstingen som
              har ansvar för att bedriva sprututbytesprogram. Alla känner givetvis
              till att landstingen själva väljer om de vill göra det. Helsingforss
              läns landsting är, tyvärr, på väg att införa ett sådant program.
            </seg>
          </u>
          <note type="speaker" n="09111a2f">
            Anf. 25 GUNNEL WALLIN (c):
          </note>
          <u who="gunnel_wallin_63728e" xml:id="i-5ba253626a6eff38-0" n="57062884" next="i-490ce466f249a794-0"/>
          <note n="b14abf90">
            Fru talman! Jag börjar med att yrka bifall till förslaget i socialutskottets
            betänkande.
          </note>
          <u who="gunnel_wallin_63728e" xml:id="i-490ce466f249a794-0" n="57062884" prev="i-5ba253626a6eff38-0">
            <seg n="8ab147cc">
              När det gäller beroende av narkotiska preparat har samhällets
              arbete för att minska användandet av droger och minska utbudet
              och finna behandlingsmetoder för att hjälpa dem som har fastnat
              i beroendet pågått under ganska lång tid, och man har haft svårt
              att finna vägen till bra metoder.
            </seg>
            <seg n="54f7b78b">
              Jag satt i socialutskottet för cirka tio år sedan, och det är
              samma frågor där på agendan nu och även i kommunerna, landstingen
              och regionerna. Vi har förbjudit nya droger, och andra dyker upp.
            </seg>
            <seg n="c3a37c86">
              Att sprida kunskap via Internet har varit svårt att stoppa. När
              jag satt i socialutskottet för tio år sedan mötte jag en man från
              WHO som undrade hur vi ska klara av detta. Denna fråga har alltså
              diskuterats länge.
            </seg>
            <seg n="37493225">
              Internet har många plustecken, men detta är ett minustecken,
              alltså hur vi ska komma åt handeln med droger på nätet. Världsmarknaden
              ligger helt öppen för alla.
            </seg>
            <seg n="725562cd">
              Vi vet att ungdomar är nyfikna och vill testa. De förstår inte
              konsekvenserna av om de hamnar i klistret då det är för sent.
              Det är många tragedier som följer i detta spår.
            </seg>
            <seg n="8f5d74e3">
              Narkotikautredningen finns. Vi väntar på propositionen, och det
              sägs att den kommer till sommaren, men den är inte uppe för behandling.
            </seg>
            <seg n="3e129314">
              När det gäller de övergripande målen har vi alla varit överens
              om att man ska minska nyrekryteringen, att man ska förmå de som
              har börjat att upphöra med detta och att man ska minska tillgången.
              Det ska man göra genom samverkan, samordning av alla samhällsresurser
              och användning av frivilligorganisationer för att förebygga detta.
              Det har vi alla stått bakom, och vi har alla i olika regeringskonstellationer
              försökt att jobba på detta sätt. Man har även gjort detta i det
              internationella arbetet på alla nivåer. Det har hänt saker och
              ting, men det har skett nya incidenter som man måste ta tag i
              på vägen.
            </seg>
            <seg n="465a312f">
              Man kan titta på exempelvis brottsbekämpningen. Mycket av narkotikaberoendet
              föder en stor kriminalitet i fråga om införsel och handel. Här
              finns pengar att tjäna. Och vem vill inte tjäna pengar? Det är
              förskräckligt att man tjänar pengar på andras olycka.
            </seg>
            <seg n="2da966fa">
              Jag var nyligen i Bolivia och såg detta ur deras perspektiv och
              vad det betyder. Det är ett sätt för landet att hitta inkomster.
              Men då måste vi hitta en annan användning för till exempel kokaplantan.
            </seg>
            <seg n="ca2aa750">
              Man måste föra in olika perspektiv i denna debatt.
            </seg>
            <seg n="fd3783c5">
              Thomas Nihlén tog upp dopningsmedel och läkemedelsmissbruk. Säg
              inte att ingenting är gjort på detta område. Vi har arbete på
              gång. Det är ett stort och svårt område. Men vi måste kunna hantera
              det. Vi måste kunna kolla förskrivningen. Den som har skrivit
              ut läkemedlen har också ett ansvar. Det måste man också ta tag
              i.
            </seg>
            <seg n="8650f385">
              När det gäller behandling ska det redovisas ett förslag i höst.
              Det är viktigt att man hittar metoder för att behandla missbruksproblemet
              eftersom det är otroligt bekymmersamt.
            </seg>
            <seg n="bebbb0d6">
              Elina Linna tog i sitt anförande upp sprututbytesprojektet i
              Skåne. Den frågan fanns även i socialutskottet förra gången som
              jag satt där. Jag drev denna fråga hårt. Jag har följt detta positiva
              arbete noga och sett resultatet av detta. Det är beklagligt att
              man inte har infört detta i till exempel Helsingforss läns landsting.
              Det är bekymmersamt. Elina Linna beskrev situationen där. Man
              hade kanske kunnat förbättra situationen.
            </seg>
            <seg n="b3e8016e">
              Nu har det varit en mandatperiod. Men vad gjorde ni under den
              tidigare mandatperioden? Vi måste alla hjälpas åt i denna viktiga
              fråga och inte bara skylla på varandra. Vi har alla möjligheter
              på alla nivåer att jobba med dessa frågor.
            </seg>
            <seg n="225b350c">
              När man bor i Skåne har man sett inflödet av narkotika. Det finns
              många plustecken när det gäller bron. Men det finns också minustecken.
              Just införseln av narkotiska preparat har varit ett svårt problem.
              Även om man gör stora fynd och gör omhändertaganden är det alltid
              en del som slinker emellan. Det gäller att komma åt detta eftersom
              alla försöker. Det handlar om stora pengar. Har man fått ett sug
              och ett behov vill man ha narkotika till vilket pris som helst,
              och man kan göra vad som helst för att få den.
            </seg>
            <seg n="b3359685">
              Samarbete och samverkan på alla plan i Sverige, i Norden, i EU
              och globalt är viktigt. Det är också viktigt att olika partier
              gemensamt når dessa mål. Man måste få ett helhetsperspektiv så
              att man förhindrar tragiska människoöden och den kriminalitet
              som skapas. Det handlar om att förebygga och hindra handeln och
              finna behandlingsmetoder. Då måste vi faktiskt hjälpas åt på alla
              plan.
            </seg>
            <seg n="ecca62ef">
              Fru talman! I mitt anförande tog jag upp frågan om läkemedelsberoende.
              Gunnel Wallin pratar i sitt anförande om läkemedelsmissbruk. I
              mitt anförande försökte jag tydliggöra att det inte handlar om
              missbrukare eller om en missbrukarpopulation, utan det handlar
              om patienter som fått narkotikaklassade läkemedel förskrivna av
              läkare. Det rör sig om ungefär en kvarts miljon människor.
            </seg>
            <seg n="bb3b8560">
              I mitt anförande ställde jag också en fråga som jag hoppades
              att Jan R Andersson skulle svara på, men det gjorde han inte.
              Kanske kan Gunnel Wallin svara. Jag uppfattar inte att över huvud
              taget någonting hänt just när det gäller beroendet av narkotikaklassade
              läkemedel och att göra någonting för den gruppen människor. Det
              är anmärkningsvärt att ingen myndighet över huvud taget har något
              som helst ansvar för frågan.
            </seg>
            <seg n="54f89a90">
              Längre tillbaka i tiden hade Socialstyrelsen ett ansvar. Man
              kan tycka att det är rätt naturligt att Socialstyrelsen har ett
              ansvar för frågan. Men det ansvaret har man avsagt sig; man vill
              inte ta i frågan. Nu är det alltså ingen som gör det. Därför tycker
              vi vid ett flertal tillfällen under hela mandatperioden har vi
              skrivit motioner och väckt frågan att det kanske är naturligt
              att Folkhälsoinstitutet, som har ett ansvar för alla andra typer
              av beroende, också har ett ansvar här.
            </seg>
            <seg n="a3507440">
              Varför har alltså ingenting gjorts, och varför finns det ingen
              ansvarig för de här frågorna?
            </seg>
          </u>
          <note n="5e8be04a">
            Anf. 26 THOMAS NIHLÉN (mp) replik:
          </note>
          <note type="speaker" n="1771a86e">
            Anf. 27 GUNNEL WALLIN (c) replik:
          </note>
          <u who="gunnel_wallin_63728e" xml:id="i-5ba253626a6eff38-1" n="57062884" next="i-490ce466f249a794-1">
            <seg n="d2910fdb">
              Fru talman! Jag kan hålla med dig i den här delen. Dock har jag
              inte varit med så lång tid under denna mandatperiod och således
              inte kunnat följa de här frågorna så noga. Min personliga åsikt
              är att det är en mycket viktig del i hela vår sjukvård att titta
              på biverkningarna samt att göra något åt den saken och finna andra
              behandlingsmetoder för att slippa användningen av dessa vanebildande
              läkemedel.
            </seg>
            <seg n="55473951">
              Jag kan bara instämma i att vi behöver se över frågan. Just att
              kunna se vad varje läkare skriver ut och att kunna göra bedömningar
              utifrån det är mycket värdefullt. Där är ett arbete på gång just
              för att komma åt information och kanske förhindra att dessa vanebildande
              läkemedel skrivs ut. Det är mycket svårt för de människor som
              drabbas. Det finns avgiftningsbehandlingar, men det är tufft att
              gå igenom dessa. Dessutom kostar de mycket pengar. Frågan är alltså
              viktig att se över.
            </seg>
            <seg n="e90afa9a">
              Jag ska inte säga emot dig, Thomas Nihlén. I stället kan jag
              instämma i vad som sagts. Talet om att inget gjorts under denna
              mandatperiod föranleder mig att fråga om det gjorts något tidigare.
              Det här är ju inte ett nytt fenomen som dykt upp på agendan. Förra
              mandatperioden var du kanske inte med här. Men det är viktigt
              att ta tag i detta, och lika viktigt är att det görs från båda
              hållen.
            </seg>
          </u>
          <note n="7f80dcb5">
            Anf. 28 THOMAS NIHLÉN (mp) replik:
          </note>
          <u who="gunnel_wallin_63728e" xml:id="i-490ce466f249a794-1" n="57062884" prev="i-5ba253626a6eff38-1">
            <seg n="e0c5e532">
              Fru talman! Nej, jag var inte med här förra mandatperioden. Jag
              kan väl glädjas lite grann åt att Gunnel Wallin ändå instämmer
              i det jag framfört och också väldigt tydligt bekräftar att regeringen
              inte har gjort någonting i frågan.
            </seg>
            <seg n="8744efb7">
              Jag tycker alltså att det är högst anmärkningsvärt att den stora
              grupp människor som det handlar om kanske en kvarts miljon svenskar
              inte får den hjälp som de skulle ha rätt till och att ingen följer
              utvecklingen på området.
            </seg>
            <seg n="1801bda3">
              Blir det fler personer i Sverige som är beroende av läkemedel,
              eller blir det färre? Ingen vet någonting. Ingen har ett ansvar
              för att över huvud taget följa frågan. Så länge man inte har någon
              som följer frågan och som vet omfattningen och hur det hela utvecklas
              är det väldigt svårt att tänka sig att föreslå någon form av åtgärder.
              Man vet alltså inte problemets omfattning eller hur det ser ut.
            </seg>
            <seg n="bcb95be1">
              Jag hoppas verkligen att en ny, en rödgrön, regering tar tag
              i frågan och tar den på det allvar som den förtjänar.
            </seg>
          </u>
          <note type="speaker" n="f616e6ed">
            Anf. 29 GUNNEL WALLIN (c) replik:
          </note>
          <u who="gunnel_wallin_63728e" xml:id="i-41cbec6561657edb-0" n="57062884">
            <seg n="1dc0968c">
              Fru talman! Biverkningsregistret finns. Det är Läkemedelsverket
              som är ansvarigt för det. Där finns en möjlighet, så man kan inte
              säga att det inte finns något slags uppföljning av detta.
            </seg>
            <seg n="22374ce0">
              Det här är inget nytt på himmelen denna mandatperiod, utan det
              har funnits också tidigare. Om du hade suttit i riksdagen under
              förra mandatperioden och om jag hade varit med från början av
              denna mandatperiod hade vi kanske kommit en bit till; man vet
              aldrig. Man får aldrig misströsta. Säg inte att ingenting har
              hänt, för just detta med biverkningar och biverkningsregistret
              är i alla fall en uppföljning.
            </seg>
          </u>
          <note type="speaker" n="8ebf916f">
            Anf. 30 LARS-AXEL NORDELL (kd):
          </note>
          <u who="lars-axel_nordell_bbd229" xml:id="i-93e65208b64ce2c1-0" n="5fd98d16">
            <seg n="4b0e2789">
              Fru talman! Alltsedan slutet av 1970-talet har målet för den
              svenska narkotikapolitiken varit ett narkotikafritt samhälle.
              Mot bakgrund av att det finns 25 00027 000 tunga narkotikamissbrukare
              i vårt land kan man kanske tycka att det målet är orealistiskt
              och att vi i Sverige stoppar huvudet i sanden och inte vågar möta
              verkligheten. Inget kan vara mer felaktigt, för det är tack vare
              den stabila svenska restriktiva hållningen som Sverige i dag är
              ett av de länder i Europa som har den minsta förekomsten av missbruk
              av narkotika, så ser det ut.
            </seg>
            <seg n="e1822074">
              Vi i vårt land lever dock inte helt avskilda från övriga världen,
              utan vi möter ständigt utmaningar från vår omvärld, till exempel
              som vi hört här i debatten i form av nätdroger. Ett annat exempel
              är den ökande införseln av drogen kat. Den drogen är inte helt
              ny i Sverige, och vi vet att det sker en ökning. Kat narkotikaklassade
              vi 1989. Det har man inte gjort till exempel i Storbritannien
              och Nederländerna. Det är därifrån som merparten insmugglas till
              vårt land.
            </seg>
            <seg n="2f0bd74f">
              Enligt uppgifter beräknas femsju ton kat varje vecka komma till
              London, främst från Etiopien, Kenya och Jemen, för att sedan transporteras
              vidare. Även Amsterdam drabbas naturligtvis av en liknande införsel.
              Sedan går transporten vidare till Sverige via flyg eller, vilket
              blir allt vanligare, i personbilar och sedan upp genom landet.
              Vi vet att det krävs stora mängder för att det hela ska klassas
              som grovt brott. Vid tillslag kommer man ofta inte upp till den
              klassningen.
            </seg>
            <seg n="f6fd1087">
              Vid årsskiftet 2007/08 inrättades i Regeringskansliet en samordningsfunktion
              för regeringens alkohol-, narkotika-, dopnings- och tobaksförebyggande
              politik. Den funktionen består av en arbetsgrupp och ett sekretariat,
              ANDT-sekretariatet D står för dopning. Detta sekretariat har andra
              året i rad sammanställt och presenterat ett åtgärdsprogram där
              man hittar mycket intressant att läsa.
            </seg>
            <seg n="4d69fdf9">
              I 2010 års åtgärdsprogram har regeringen valt att fokusera på
              barn och unga i riskzonen samt på de områden som myndigheter och
              organisationer identifierat som särskilt utpekade delområden för
              samverkan och samordning.
            </seg>
            <seg n="a9017e2e">
              Såväl inriktningen för ANDT-arbetet som de prioriterade åtgärderna
              från 2009 ligger fast för att säkerställa långsiktigheten och
              kontinuiteten i planeringen. Regeringen har som fokus att under
              2010, inom ramen för de prioriterade områdena, stärka och utveckla
              samordning inom sju delområden. Dessa sju delområden är
            </seg>
            <seg n="a297f8f2">
              Det råder, fru talman, stor enighet om de samverkansområden som
              valts ut från både myndigheter och idéburna organisationer. Synpunkter
              har också hämtats in vid viktiga länsdialoger som vår folkhälsominister
              har medverkat i.
            </seg>
            <seg n="d1f55447">
              Sedan många år tillbaka har antalet barn och ungdomar som växer
              upp i missbrukarhem uppskattats till ungefär 200 000. Folkhälsominister
              Maria Larsson ställde frågan till Folkhälsoinstitutet om det fortfarande
              är ungefär 200 000 eller om siffran har minskat eller ökat. Hon
              fick svaret att det är ca 385 000 barn som växer upp i riskbruksmiljöer.
              Det är alltså vart femte barn. Så mycket som vart femte barn växer
              upp i dessa miljöer. Det finns naturligtvis en stor risk att de
              far illa.
            </seg>
            <seg n="4d9d1905">
              För att fler barn och unga ska skyddas från missbruk är det nödvändigt
              att vi blir bättre på att samordna, följa upp och ha ett kunskapsutbyte.
              Uppdraget till Folkhälsoinstitutet att kartlägga vad som lokalt
              görs för barn i missbruksmiljöer blir ett viktigt kunskapsunderlag.
              Innan årets slut kommer Gerhard Larsson att presentera den så
              kallade Missbruksutredningens resultat, och min förhoppning är
              att vi redan om några veckor kommer att ha regeringens proposition,
              en översyn av narkotikalagstiftningen, på vårt bord.
            </seg>
            <seg n="08d595f9">
              Kampen mot narkotikan och dess brutala effekter på missbrukarna
              och deras familjer måste föras åtminstone på två fronter. Det
              handlar om både prevention och reparation. De som drabbas måste
              få hjälp att ta sig ur sitt missbruk, men det är lika viktigt
              att vi jobbar förebyggande så att människor slipper hamna i drogträsket.
              De insatser som görs med offentliga medel för att förebygga är
              ofta väl investerade medel.
            </seg>
            <seg n="3f89411c">
              Fru talman! Ett flertal av de 31 motionsyrkanden som inlämnats
              tar upp angelägna frågor som behandlas av Narkotikautredningen.
              Därmed bör vi inte föregripa utredningen. Jag yrkar avslag på
              motionsyrkandena och bifall till förslaget i socialutskottets
              betänkande.
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="f327559d">
            11 § Genomförandet av EU:s strategi för Östersjöregionen
          </note>
          <note n="e256b19c">
            Föredrogs
          </note>
          <note type="speaker" n="b3e253f8">
            Anf. 31 KERSTIN ENGLE (s):
          </note>
          <u who="kerstin_engle_1bc363" xml:id="i-99f4c66d37891f27-0" n="30f048be">
            <seg n="ee5263aa">
              Fru talman! Nu är det åter dags att tala om ett av våra hjärtebarn
              här i kammaren, nämligen Östersjön. Denna gång gör vi det med
              utgångspunkt i regeringens skrivelse Genomförandet av EU:s strategi
              för Östersjöregionen. I många stycken är vi överens om att det
              finns mycket att göra för Östersjöns miljö och för regionen som
              tillväxtområde. Det visar väl inte minst det faktum att det trots
              att det inte finns några reservationer i utskottets betänkande
              är flera talare anmälda. Vi hoppas att också EU-ministern kommer
              till kammaren så småningom.
            </seg>
            <seg n="d0016eb8">
              Östersjöregionen är ett område med såväl stora utvecklingsmöjligheter
              för till exempel handel och ekonomisk utveckling som stora utmaningar
              i frågor som miljö och gränsöverskridande brottslighet. Länderna
              runt Östersjön är beroende av att aktivt engagera sig i praktiskt
              samarbete och att detta samarbete fungerar.
            </seg>
            <seg n="546a997b">
              Östersjön är klassat som särskilt känsligt område av FN:s sjöfartsorganisation.
              En viktig fråga är hur vårt samarbete kan skydda den känsliga
              miljön i vårt gemensamma innanhav. Viktiga byggstenar för att
              kunna ta vara på utvecklingsmöjligheterna och gemensamt möta miljöhoten
              utgörs av näringslivets, kommuners och regioners kontakter med
              grannländerna. En rödgrön regering kommer att ytterligare främja
              detta. Sveriges utlandsrepresentation spelar en viktig roll i
              detta sammanhang.
            </seg>
            <seg n="bed3e685">
              Regeringen brukar framhålla att Östersjösamarbetet är prioriterat.
              I praktisk handling har det dock inneburit beslut om nedläggning
              av generalkonsulaten just runt södra Östersjön i Kaliningrad,
              Gdansk och Hamburg. Att stänga ett konsulat som det kostade möda
              och pengar att få till stånd måste anses ogenomtänkt. I en region
              präglad av såväl stor tillväxtpotential som miljöproblem som vi
              gemensamt måste lösa finns det bättre åtgärder än minskad svensk
              representation. Detta kommer att negativt påverka alla de väletablerade
              och viktiga relationer svenska kommuner, företag och organisationer
              har byggt upp.
            </seg>
            <seg n="88371d24">
              EU:s Östersjöstrategi kan innebära framsteg för samarbetet kring
              Östersjön. Strategin rymmer viktiga målsättningar som att förbättra
              miljön, öka välståndet, göra regionen mer lättillgänglig samt
              öka trygghet och säkerhet. Sverige ska vara pådrivande för att
              strategin blir det användbara redskap som regionen och dess medborgare
              förtjänar. De fyra huvudmålsättningarna är indelade i ett antal
              prioriterade områden som olika länder tar huvudansvaret för.
            </seg>
            <seg n="27871059">
              Fru talman! Låt mig säga något om miljön. Regeringen har öppnat
              upp för naturgasanvändning i Sverige genom att säga ja till den
              rysk-tyska fossilgasledningen. Det beklagar vi, liksom tidigare.
              Sverige blir därmed mer beroende av fossila bränslen för energiförsörjningen.
              Bygget av gasledningen kommer att innebära allvarliga miljörisker
              i ett känsligt havsmiljöområde. Jag vet att gasledningen inte
              ingår i strategin, men strategins goda ambitioner påverkas negativt
              av fastlåsning i miljardinvesteringar i naturgas och försenar
              därmed europeiska investeringar i förnybar alternativ energi samt
              ger Ryssland ökade möjligheter att använda energi som påtryckningsmedel.
            </seg>
            <seg n="ace38f2a">
              Även ökade oljetransporter gör Östersjön till ett område med
              stora ekonomiska, strategiska och därmed säkerhetspolitiska intressen.
              Det är viktigt att Ryssland inte kan använda ledningen som en
              förevändning för ökad militär närvaro i Östersjön. För alla länder
              runt Östersjön är det därför viktigt med en civil gemensam övervakningsmekanism
              som tillgodoser alla parters behov.
            </seg>
            <seg n="6fb7a14d">
              Nu ser jag att EU-ministern har kommit in i kammaren, och som
              jag hade tänkt tidigare kan jag nu säga: Välkommen!
            </seg>
            <seg n="8ec75c37">
              Fisket är en utmaning inom EU. Det är angeläget att EU:s gemensamma
              fiskepolitik aktivt styr mot ett skonsamt fiske med låga koldioxidutsläpp
              och minimal bottenmiljöpåverkan. Bottentrålning påverkar havsmiljön
              negativt och ger stora miljöskador. Ett annat välkänt problem
              är bifångsterna, som utgör en stor del av den totala fångsten.
              Det som slängs tillbaka är många gånger fisk som ännu inte förökat
              sig, något som utarmar ett redan svagt fiskebestånd.
            </seg>
            <seg n="5ddb70b3">
              Fru talman! Jag ska säga något om tillväxten. Länderna runt Östersjön
              har en samlad befolkning på drygt hundra miljoner. Inte minst
              för Sverige ger detta stora möjligheter att öka handelsutbytet,
              vilket leder till högre ekonomisk tillväxt och fler jobb. Regionen
              har stora möjligheter att utvecklas, och Norden, som i många avseenden
              är en global vinnarregion, kan vara en inspiration för hela Östersjöområdet
              att utveckla en framgångsrik region i Europa. I EU ses strategin
              som en föregångare för andra regioner, till exempel Svartahavsområdet.
            </seg>
            <seg n="b4949bb3">
              Vi vill ha en fri handel och en marknad som gynnar både Sverige
              och våra handelspartner. Men det ska vara en ansvarsfull frihet
              som också tar hänsyn till människor och miljö. Vi tjänar alla
              på att skapa en långsiktigt hållbar ekonomi som just tar hänsyn
              till miljön. För det behövs samarbete och politik men också gemensamma
              regleringar på EU-nivå. Baltikums djupa ekonomiska kris är mycket
              oroande och hotar de baltiska ländernas instabila regeringar.
              Detta gör strategin angelägen att genomföra så att inte vissa
              av medlemsstaterna halkar efter i utvecklingen.
            </seg>
            <seg n="af66fcb7">
              Fru talman! Jag vill naturligtvis framhålla det positiva med
              strategin men håller med Regionkommittén som i sitt yttrande tidigare
              underströk behovet av att strategin måste involvera lokala och
              regionala myndigheter och ges ett tydligt medborgarperspektiv.
            </seg>
            <seg n="c92f7138">
              Trots allt ska arbetet göras ute i verkligheten. Hur får vi medborgarna
              med oss? Så många som möjligt måste bli delaktiga i förverkligandet.
              Vidare måste strategin inkludera Ryssland och Norge men även andra
              stater som tillhör Österjöns avrinningsområde samt integreras
              med den nordliga dimensionen för att kunna bli riktigt framgångsrik.
            </seg>
            <seg n="dfa1fb5f">
              Vidare är det också viktigt att EU:s olika regelverk och strategier
              är samstämmiga och inte motverkar varandra.
            </seg>
            <seg n="55fac6de">
              Strategin öppnar möjligheter för integration av politikområden
              som i dag inte hänger ihop. I strategin kan jag till exempel tycka
              att fisket och jordbruket fått alldeles för lite utrymme. Fiskekvoterna
              har ju stor påverkan på miljön. Både fisket och jordbruket är
              subventionerade näringar. Därtill kommer de regionala stöden.
              Här finns motverkande effekter som missgynnar den långsiktiga
              ekonomiska och ekologiska utvecklingen.
            </seg>
            <seg n="9f1fedaa">
              Vi socialdemokrater välkomnar ändå strategin som öppnar möjligheter
              att på sikt lösa de utmaningar som finns och få ett ännu bättre
              EU.
            </seg>
            <seg n="88237f77">
              Fru talman! Jag vill säga något om en trygg och säker region.
              Här handlar det mycket om sjösäkerhet och sjöfartsskydd men också
              om samarbete mellan tull, gränsskyddsmyndigheter och polis. Jag
              hoppas mycket på att strategin ska bli ett effektivt vapen mot
              trafficking och människohandel, för hur ska vi kunna tala om en
              trygg och säker region så länge vi har slavarbete och kvinnor
              som utnyttjas på ett fruktansvärt cyniskt och vedervärdigt sätt?
            </seg>
            <seg n="fe0e31e0">
              Denna slavhandel måste bekämpas och kräver samarbete över gränserna.
              Det framgår av skrivelsen vilka myndigheter som har fått särskilda
              uppdrag att arbeta med Sveriges speciella ansvarsområden. Här
              kan man inte direkt läsa ut att Sverige har ett särskilt ansvar
              för trafficking och brottslighet i samband med detta, men jag
              kommer att följa frågan noga så att det står högt upp på regeringens
              agenda att bekämpa den slavhandel som förekommer och att det polisiära
              samarbetet ska få stor inverkan på denna brottslighet.
            </seg>
            <seg n="cae15aba">
              Fru talman! Under socialdemokratiskt regeringsinnehav utvecklades
              Östersjösamarbetet kraftigt. Vi vill gå vidare och befästa Östersjön
              som ett fredligt område. Trygga länder har i regel välmående och
              trygga grannar.
            </seg>
            <seg n="5c2f1ac3">
              Vi socialdemokrater ser i huvudsak positivt på den framlagda
              strategin. Till viss del är den en sammanställning av åtgärder
              som redan planerats inom EU, och allt är långt ifrån nya förslag.
              Det är naturligtvis positivt att man samlar de planerade åtgärderna
              för Östersjön i en gemensam strategi, men vi höjer ett varningens
              finger för att den bara kan bli en pappersprodukt utan reella
              finansiella möjligheter att stärka Östersjöområdet.
            </seg>
          </u>
          <note type="speaker" n="ebbf5441">
            Anf. 32 WALBURGA HABSBURG DOUGLAS (m):
          </note>
          <u who="walburga_habsburg_douglas_8a2ba0" xml:id="i-9d753b9b028e712a-0" n="16b25e03">
            <seg n="07aa3f23">
              Fru talman! Fru EU-minister! Utrikesutskottet lägger i dag fram
              sitt betänkande om genomförandet av EU:s strategi för Östersjöregionen.
              Denna strategi föddes i samband med EU:s utvidgning 2004 när bland
              annat Polen och de baltiska staterna blev medlemmar av Europeiska
              unionen. Denna utvidgning innebar att åtta av nio Östersjöstater
              blev EU-medlemmar. Bara Ryssland står alltjämt utanför.
            </seg>
            <seg n="6b65bf9b">
              Med utvidgningen hamnade Östersjön i fokus för EU-arbetet från
              en position i dess periferi. Det började talas om ett närmare
              samarbete runt detta EU-innanhav, och 2006 gav Europaparlamentet
              EU-kommissionen i uppdrag att skriva en Östersjöstrategi. Under
              det svenska ordförandeskapet blev strategin äntligen antagen på
              Europeiska rådets möte, och den 30 oktober förra året blev strategin
              en realitet.
            </seg>
            <seg n="f679a500">
              Östersjön har med sin strategi blivit ett pilotområde för mer
              regionaliserade förhandlingar. Samarbetet ska i huvudsak kretsa
              kring fyra huvudpunkter som utgör navet i samarbetet runt detta
              europeiska innanhav. Det handlar om följande:
            </seg>
            <seg n="ca7fd622">
              Östersjöstrategin innebär ett nytt sätt att samarbeta och ska
              ske på frivillighetens grund. Det finns alltså ingen möjlighet
              att tvinga ett land att vara med i alla delar; det ska vara attraktivt
              att vara med.
            </seg>
            <seg n="8e18521a">
              Östersjöstrategin ska öka hastigheten i EU-integrationen inom
              detta geografiska område och även inspirera andra delar av EU
              till hur man kan jobba. Även om integrationen av de baltiska staterna
              har gått förvånansvärt bra är det av intresse att göra det lättare
              för de nya EU-länderna att känna sig hemma i EU.
            </seg>
            <seg n="03853b94">
              Redan har Östersjösamarbetet skapat efterföljare. En annan region
              i EU har börjat jobba efter exakt samma modell, nämligen Donauregionen.
              Här har kommissionen fått i uppdrag att under 2009 skriva en egen
              strategi med Östersjöstrategin som förebild. Det är alltid trevligt
              att leva i en föregångsregion!
            </seg>
            <seg n="a6b61131">
              Fru talman! I dag talas det mycket om globaliseringen och hur
              EU står sig i denna. Här kan man säga att Östersjöstrategin är
              intressant utifrån ett globaliseringsperspektiv, eftersom en starkare
              integrerad region attraherar handel och investeringar, detta inte
              bara från andra delar av Europa utan även från resten av världen.
            </seg>
            <seg n="eb83ccdc">
              Östersjöstrategin är spännande utifrån aspekten hur samarbetet
              sker. Strategin drivs av idén att involvera alla olika nivåer
              som finns i EU: lokala och regionala myndigheter, medlemsstaterna
              och även EU självt. Det är ett bra exempel på subsidiaritetsprincipen
              närhetsprincipen som ju finns inskriven i Lissabonfördraget. Tanken
              med subsidiariteten är att man ska lösa frågorna inom EU där de
              uppstår och på så låg nivå som möjligt. Det motverkar centralisering
              inom unionen, en tendens som med rätta ofta fått mycket kritik.
              EU ska vara starkt där nationalstaten är för liten; annat kan
              beslutas på lägre nivåer.
            </seg>
            <seg n="6f827b3c">
              Med Lissabonfördraget kompletteras EU:s kamp mot det ekonomiska
              och sociala utanförskapet med en strävan efter större geografisk
              sammanhållning.
            </seg>
            <seg n="c1dfbc40">
              Fru talman! För att uppnå de fyra huvudpunkter som jag nämnde
              tidigare har 15 prioriterade områden satts upp. Olika länder har
              fått huvudmannaskap på olika områden.
            </seg>
            <seg n="faf9dd09">
              Miljön anses vara punkt ett, och här ska man särskilt jobba mot
              övergödning och algblomning. Vi ska även begränsa användningen
              av fosfat i jordbruket samt minska användningen av farliga kemikalier.
              Östersjön är ett grunt och känsligt hav. Det tar lång tid att
              byta ut vattnet en gång, och därför kan ett misslyckande på dessa
              områden bli allvarligt och få långa efterverkningar.
            </seg>
            <seg n="98ef1995">
              För att främja den ekonomiska tillväxten och göra regionen mer
              attraktiv sker en satsning på att avskaffa handelshindren och
              på gemensam forskning, särskilt vad gäller hälsa och småföretag.
              Det gör att regionen lättare kan parera ekonomiska problem. Frågor
              av stor vikt är så klart även en tryggad energiförsörjning och
              en utbyggd infrastruktur.
            </seg>
            <seg n="36606042">
              Även säkerhetsfrågor av bredare karaktär står i fokus. Det handlar
              inte enbart om sjösäkerhet och eventuella oljeolyckor utan även
              om hur den gränsöverskridande brottsligheten ska bekämpas, särskilt
              när det gäller människohandel, droger och vapen frågor som redan
              under Europaparlamentsvalet var prioriterade för oss svenskar.
            </seg>
            <seg n="eb39c643">
              Sammanfattningsvis hoppas jag på att Östersjöstrategin ska bli
              ett lyckat exempel för regionalt samarbete inom EU, ett samarbete
              där subsidiaritetsprincipen tydligare sätts i centrum och som
              visar EU:s förmåga att bättre integrera såväl länder som politiska
              sakområden.
            </seg>
            <seg n="8eb8989a">
              Med strategin kan vi visa att allt spännande och intressant inte
              kretsar runt Centraleuropa och Medelhavet. Norra Europa kan utgöra
              ett gott exempel på hur ett regionalt samarbete kan lyckas.
            </seg>
            <seg n="620e9b38">
              Till slut, fru talman, vill jag yrka på att skrivelsen läggs
              till handlingarna och att motionerna avslås.
            </seg>
          </u>
          <note type="speaker" n="2478e2af">
            Anf. 33 KERSTIN LUNDGREN (c):
          </note>
          <u who="kerstin_lundgren_66285f" xml:id="i-052220ec43f4898f-0" n="ac8cccc4">
            <seg n="dd5d22a1">
              Fru talman! Inledningsvis vill jag hälsa vår EU-minister välkommen
              till den här debatten. Det är jättekul att Birgitta Ohlsson väljer
              att delta i sitt gamla utskotts diskussioner om ett antal av de
              frågor som står på dagordningen i dag.
            </seg>
            <seg n="8d006af0">
              Det här är som redan framgått, fru talman, ett betänkande som
              vi står eniga bakom över partigränserna. Det handlar om Östersjön
              och regionen runt Östersjön. Man kan då fundera på varför vi tar
              en debatt om Östersjöstrategin när vi är så eniga. När man hörde
              Kerstin Engle tala, fru talman, kunde man möjligen tro att Socialdemokraterna
              hade intagit en annan hållning när det gäller nedläggning av representation
              i Kaliningrad eller att man hade en annan uppfattning i det här
              betänkandet när det gäller gasledningen genom Östersjön. Men så
              är icke fallet, utan man konstaterar bara att det här inte rör
              detta betänkande.
            </seg>
            <seg n="a91493f4">
              Herr talman! Hav, vatten, är något som kan skilja människor åt,
              men det kan också förena. Vi i den här delen av världen har en
              lång erfarenhet av just Östersjön som något som förenar förenar
              alla länder runt vattnet. Det är världens största bräckvattenhav.
              Här bryts föroreningar ned långsammare än på andra ställen. Det
              är också världens mest nyttjade hav. Över 100 miljoner människor
              finns i vår region, 14 länder.
            </seg>
            <seg n="3a4f469e">
              För oss är det självklart att se Östersjön som ett hav som förenar
              förenar människor, förenar företagande, förenar ekonomier och
              som en kraft för utveckling. Miljömässigt är det en lång tradition
              av insatser för att försöka skydda vårt bräckliga innanhav med
              Helcom och andra strukturer som det finns skäl att nämna.
            </seg>
            <seg n="3f854f08">
              Självklart är det så att vi vill se en hållbar Östersjöregion,
              en hållbar Östersjö. Då krävs det naturligtvis fortsatta insatser
              när det gäller fiske, när det gäller utsläpp i Östersjön från
              hela den här regionen vars upprinningsområde är betydligt större
              än de länder som ligger runt vattnet. Vi vill se insatser på det
              området, och det kräver naturligtvis en gemensam styrning på flera
              nivåer.
            </seg>
            <seg n="215f764b">
              Vi vill ha en region som främjar tillväxt. Det handlar om forskning,
              om tull och skatter men också om småföretagsamhet. Vi vill ha
              en tillgänglig och attraktiv region. Det handlar om infrastruktur,
              energi och så vidare som vi kan samarbeta om och bli bättre på.
              Och vi vill ha en trygg och säker region. Det handlar om kustbevakning,
              det handlar om krisberedskap och det handlar om brottsbekämpning.
            </seg>
            <seg n="8f5fea32">
              På alla de här områdena rör det sig om samarbete mellan stater
              i Östersjöregionen, i det här fallet som EU-medlemmar, men också,
              och det vill jag understryka, i kontakt med de länder som står
              utanför EU. Det må handla om Norge, men det må också handla om
              Ryssland och det östra partnerskapet som egentligen är indirekt
              berörda. Där är det viktigt att vi hittar länkar som förenar och
              att vi inte bygger murar.
            </seg>
            <seg n="b54beecd">
              Jag vill också betona det som sägs om flernivåstrukturer och
              flernivåstyre, därför att det handlar inte bara om att arbeta
              på den nationella nivån. Det handlar om att engagera regioner
              och kommuner, och det handlar naturligtvis om att EU tar ansvar
              och att vi bygger vidare på de gemensamma strukturer som vi har
              i Östersjöregionen. Det har visat sig vara en god väg framåt och
              också, som tidigare nämnts, herr talman, något som andra regioner
              inom EU söker ta efter.
            </seg>
            <seg n="70390c5b">
              Låt oss vara föregångare. Låt oss visa att hav förenar. Låt oss
              visa att Östersjöstrategin och Östersjöregionen kan vara en väg
              för en ekonomiskt och miljömässigt hållbar utveckling som främjar
              välfärd för människor i hela vår region.
            </seg>
            <seg n="d1ae3df6">
              Med detta, herr talman, yrkar jag bifall till förslaget att lägga
              strategin till handlingarna.
            </seg>
          </u>
          <note type="speaker" n="d317b471">
            Anf. 34 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-0c9a82b586c722f5-0" n="d4b8b7cc">
            <seg n="39f1b2d7">
              Herr talman! Det finns flera utmaningar för EU:s strategi för
              Östersjöregionen varav jag vill beröra ett par som vi kristdemokrater
              tycker är särskilt angelägna.
            </seg>
            <seg n="a0eb2a5c">
              Vi vill, som andra, se en miljömässigt hållbar region. I skrivelsen
              lyfts frågan om att uppnå en hållbar miljö som en prioriterad
              strategi. Detta är kanske den allra viktigaste delen för EU-strategin.
            </seg>
            <seg n="7c6ee3ed">
              Miljöproblemen i Östersjön är uppenbara och så allmänt förekommande
              att bland annat fiske, turism och friluftsaktiviteter i dag påverkas
              negativt. Detta påverkar därmed regionens ekonomiska utveckling
              på lång sikt. Det understryker behovet av samordnade insatser
              av medlemsländerna i regionen för att kunna åtgärda miljöproblemen.
            </seg>
            <seg n="54f57b39">
              Ett fördjupat samarbete mellan EU:s medlemsländer är nödvändigt
              för att åtgärda förekomsten av dioxiner och andra farliga ämnen
              samt orsakerna till att det finns ett överskott av näringsämnen
              i Östersjön, vilket i sin tur leder till övergödning och algblomning.
            </seg>
            <seg n="dc52261a">
              Viktigt är också att åtgärder utförs för att uppnå och bibehålla
              en ekologisk status med hög biologisk mångfald och en hållbar
              produktion av nödvändiga varor och tjänster. Detta uppnås bland
              annat genom minskade utsläpp och ett hållbart fiske. En viktig
              miljöfråga är också hur klimatförändringen påverkar denna Östersjöregion.
            </seg>
            <seg n="69ca59fb">
              Herr talman! Regionen måste utvecklas för tillgänglighet och
              attraktivitet. Ett ökat samarbete vid planeringen av infrastruktur
              och energinätverk ska bidra till att förbättra energisystemet,
              som inte längre ska präglas av den politiska och historiska delningen
              av regionen. Östersjöregionens attraktivitet och tillgänglighet
              kan förbättras genom satsningar på turism, utbildning och hälsa.
            </seg>
            <seg n="a573ed9c">
              Det finns stora skillnader i hälsotillståndet hos befolkningen
              i regionen. Strategin ska syfta till att begränsa spridningen
              av hiv/aids och tuberkulos, bekämpa ojämlikhet i hälsa genom en
              förbättrad primärvård, förebygga livsstilsrelaterade icke smittsamma
              sjukdomar och säkerställa goda sociala miljöer och också arbetsmiljöer.
            </seg>
            <seg n="cfa5f81a">
              Herr talman! Vi vill se en trygg och säker region. Strategin
              ska fokusera på att Östersjöregionen ska bli en ledande region
              för sjösäkerhet och sjöfartsskydd där samtliga kuststater har
              ett intresse av att minska riskerna för marina föroreningar, inklusive
              farliga ämnen och spridning av främmande organismer.
            </seg>
            <seg n="f212e533">
              En mer effektiv och mer integrerad övervakning är nödvändig,
              särskilt i havsområden som utpekas i EU:s havspolitik. Det skulle
              märkbart förbättra sjösäkerheten. Vidare ska strategin stärka
              kapaciteten att bekämpa olyckor till havs. Brottsligheten i regionen
              påverkas av det geografiska läget och olikartade ekonomiska och
              sociala förhållanden som råder. Med långa yttre gränser har regionen
              ett behov av samstämda, gränsöverskridande åtgärder för att eliminera
              illegal handel med människor, droger och vapen. Omfattningen och
              skadeverkningen av gränsöverskridande brottslighet ska minskas
              genom en förbättrad samverkan mellan tullmyndigheter, gränsskyddsmyndigheter
              och polismyndigheter.
            </seg>
            <seg n="71904611">
              Herr talman! Jag vill i sammanhanget också påminna om att det
              finns ett arbete kring Nordsjön ett arbete som pågår med att ta
              fram en North Sea Region 2020. Detta handlar om en fungerande
              makroregion som har mer speciella förutsättningar än Europa i
              övrigt. Även om problemen är av helt annan karaktär finns det
              anledning att studera detta marina samarbete mellan ett flertal
              EU-länder. En handlingsplan är här under utarbetande och kan bli
              mycket intressant även för Östersjöfrågan.
            </seg>
          </u>
          <note n="0b0c23ae">
            Herr talman! Till sist vill jag med dessa markeringar inför EU:s
            strategiarbete för Östersjöregionen yrka bifall till utrikesutskottets
            förslag i betänkande nr 16.
          </note>
          <note type="speaker" n="6a1d866c">
            Anf. 35 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-4d623963c34a2fd1-0" n="31dff40a">
            <seg n="23bd6b05">
              Herr talman! När Estland, Lettland, Litauen och Polen blev medlemmar
              i Europeiska unionen 2004 uppstod en ny situation i Östersjöregionen.
              Östersjön blev i praktiken ett EU-innanhav, och därmed föddes
              också tanken på en Östersjöstrategi inom ramen för Europeiska
              unionen. Som ni alla känner till antogs EU:s strategi för Östersjöregionen
              under Sveriges ordförandeskap hösten 2009.
            </seg>
            <seg n="555845ae">
              Som nybliven EU-minister gjorde jag en resa runt Östersjön för
              att sätta strålkastarljuset på denna strategi. Syftet var att
              öka strategins synlighet och bidra till ägarskap för strategin
              i hela regionen.
            </seg>
            <seg n="7de497e1">
              Den 18 mars överlämnade jag regeringens skrivelse om genomförandet
              av EU:s strategi för Östersjöregionen till riksdagen. Det är den
              som är utgångspunkten för dagens debatt. Som skrivelsen redogör
              för utgår Östersjöstrategin från fyra utmaningar. Den första handlar
              om en miljömässigt hållbar region, den andra om en region i tillväxt,
              den tredje om en tillgänglig och attraktiv region, och den fjärde
              om en trygg och säker region.
            </seg>
            <seg n="13d56312">
              Jag kommer i mitt anförande att redogöra för ett axplock av de
              projekt som planeras under respektive utmaning.
            </seg>
            <seg n="1d614ff3">
              Hundra års industriavfall, övergödning och överfiske gör Östersjön
              till ett av världens allra mest hotade hav. I dag är 20 procent
              av havsbotten död. Det är lika stort som hela Danmarks yta. Detta
              uppmärksammades nyligen av tidskriften National Geographic som
              konstaterade att Östersjön innehåller sju av världens tio största
              döda marina zoner. Det är ett hav i kris. Det är Sveriges och
              grannländernas ansvar att se till att vi tar det på största allvar.
            </seg>
            <seg n="6565e7c4">
              Vi vet att Östersjöns mest akuta problem i dag är övergödning.
              Övergödningen ligger bakom algblomning och bottendöd. Den beror
              på syrebrist som i sin tur orsakas av utsläpp av kväve och fosfater.
              För att minska övergödningen i Östersjön går ett av flaggskeppsprojekten
              ut på att bygga nya, effektivare avloppsreningsverk i bland annat
              Sovetsk och Neman, det vill säga i Kaliningrad, och ett antal
              stora städer i södra Östersjöregionen. Det kan också noteras att
              dessa flaggskeppsprojekt leds av svenska Naturvårdsverket. Här
              spelar Sverige en stor roll.
            </seg>
            <seg n="f8de121c">
              En annan viktig pusselbit i arbetet med att minska övergödningen
              handlar om att fasa ut fosfater i tvätt- och rengöringsmedel.
              Kemikalieinspektionen leder detta flaggskeppsprojekt med stöd
              av rekommendationerna i Helcoms handlingsplan. Här har också Sverige
              ledartröjan.
            </seg>
            <seg n="d0ce9957">
              Även om övergödningen är det största är det inte det enda hotet
              mot Östersjöns marina miljö. Det är ett hav som är drabbat av
              gifter, något som vi kunde höra om på nyheterna så sent som i
              morse. Svenska forskare redovisar i det senaste numret av det
              amerikanska vetenskapsmagasinet Pnas att de har hittat ett nervgift
              i fisk och musslor i Östersjön. Giftet har kopplats till sjukdomar
              som bland annat ALS, Alzheimer och Parkinson.
            </seg>
            <seg n="edbfd94a">
              Därför är det väldigt viktigt att Östersjöstrategin får ett snabbspår
              för arbetet med marina skyddszoner och upprensning av gifter och
              kemiska stridsmedel. Här är det också Sverige och Naturvårdsverket
              som leder arbetet med att rensa Östersjön från gifter och andra
              farliga ämnen.
            </seg>
            <seg n="6e3bb80a">
              Östersjöstrategin går inte bara ut på att rädda miljön även om
              det är särskilt prioriterat, inte minst från svensk sida. En annan
              utmaning handlar om att främja regionens tillväxt.
            </seg>
            <seg n="0b444a69">
              Här ser vi att handeln inom Östersjöregionen behöver utvecklas.
              Därför innehåller strategin projekt som syftar till att förbättra
              samarbetet mellan regionens tullmyndigheter. Detta arbete leds
              av vårt grannland Estland, ett land som mitt i den grekiska stormens
              öga sannolikt får klartecken till att bli euromedlem från och
              med den 1 januari 2011. Övergången till euron som valuta för Estland
              förväntas leda till ökad handel i hela regionen, något som jag
              som liberal bejakar.
            </seg>
            <seg n="128d16e3">
              För att stimulera tillväxten arbetar Östersjöländerna med att
              undanröja handelshinder i regionen. Genom Kommerskollegium leder
              Sverige ett flaggskeppsprojekt som syftar till att förbättra tillämpningen
              av EU:s varupaket och tjänstedirektiv. Dessa båda nya regelverk
              för den inre marknaden antogs under Sveriges ordförandeskap i
              Europeiska unionen.
            </seg>
            <seg n="766e2186">
              Stora delar av Östersjöregionen är glest befolkade och har mycket
              stora avstånd till andra marknader. Här ser vi att transportsystem
              och energimarknader i dag ännu inte är tillräckligt sammanlänkade
              för att kunna ta till vara regionens tillväxtpotential. Här behövs
              ett systematiskt samarbete för att förbättra transportsystem och
              energiförsörjningstrygghet.
            </seg>
            <seg n="4e2b15df">
              Sverige har därför tagit initiativ till en studie som omfattar
              alla transportslag och avser både gods- och passagerartrafik.
              Det är ett samarbetsprojekt mellan transportmyndigheterna i Östersjöregionen.
              Syftet är att kartlägga befintliga transportflöden, den fysiska
              statusen hos infrastrukturen och identifiera flaskhalsar på transportområdet.
              Studien lägger grunden för Östersjöländernas framtida samarbete
              på transportområdet.
            </seg>
            <seg n="6fb81f7f">
              Här kan vi ge ett konkret exempel på ett infrastrukturprojekt
              som förbättrar tillgängligheten i regionen. Det är något som kallas
              för Rail Baltica. Det är en snabb och genomgående järnvägsförbindelse
              från Estland till Tyskland.
            </seg>
            <seg n="5ab0b423">
              För att öka integrationen och försörjningstryggheten på energimarknaderna
              innehåller strategin en plan för regionens energimarknader, Baltic
              Energy Market Interconnection. Genom den utvidgas den nordiska
              elmarknaden till de tre baltiska staterna. Planen omfattar en
              elkabel mellan Sverige och Baltikum och distributionsnätverk mellan
              och inom de baltiska staterna.
            </seg>
            <seg n="d19ca8d0">
              För att göra området runt Östersjön till en trygg och säker zon
              krävs insatser för att komma till rätta med den gränsöverskridande
              organiserade brottsligheten, något som bland annat Kerstin Engle
              nämnde i sitt anförande. Här är det Finland som har huvudansvar
              för att bekämpa den gränsöverskridande brottsligheten.
            </seg>
            <seg n="ded7918e">
              Det gäller viktiga områden som vi brinner mycket för i alliansregeringen
              som att bekämpa sexslaveri, människohandel och trafficking. Det
              är Litauen som har fått det på sin ansvarslott. Men det innebär
              inte att Sverige på något sätt är passivt i fråga om att bekämpa
              sexslaveri, människohandel och trafficking.
            </seg>
            <seg n="0a9959e2">
              Vi är tvärtom offensiva på flera olika sätt. Inte minst Beatrice
              Ask som justitieminister har lyft flera förslag. Jag som Europaminister
              och EU-minister tar varje tillfälle i akt att lyfta dessa frågor.
              Det gjorde jag inte minst när jag var i Litauen som ju har ett
              specialansvar i denna fråga.
            </seg>
            <seg n="3abf46ed">
              Regionen har behov av gränsöverskridande åtgärder för att eliminera
              människohandel och illegal handel med droger och vapen. Inte minst
              narkotika flödar in från många länder i öst till Sverige. Därför
              är det också i vårt intresse och vårt ansvar att jobba tillsammans
              med polismyndigheter. Inom ramen för strategin deltar svenska
              brottsbekämpande myndigheter i samarbetet med myndigheter i grannländerna.
              Det rör sig om något man kallar för Aktionsgruppen mot organiserad
              brottslighet, Baltic Sea Region Border Control Cooperation, samt
              EU:s gemensamma organ Europol och Frontex.
            </seg>
            <seg n="3155dd2c">
              Ett annat prioriterat området för att göra området kring Östersjön
              till en trygg och säker region handlar om förbättrad sjöövervakning.
              Östersjöns strategiska läge innebär att den utgör en naturlig
              transportväg för bland annat energi från Ryssland. Vi vet att
              intensiv fartygstrafik ökar risken för utsläpp och olyckor. En
              tydlig trend är att oljetransporterna per båt har ökat kraftigt
              under de senaste åren. För att försöka undvika en miljömässig
              katastrof i ett känsligt innanhav krävs gemensam sjöövervakning
              i Östersjön. Inga rederier eller fartygschefer ska kunna dölja
              utsläpp av olja längs våra kuster. Den svenska Kustbevakningen
              är projektledare för ett flaggskeppsprojekt som rör just gemensam
              sjöövervakning.
            </seg>
            <seg n="b5aae44f">
              Som framgår av denna redogörelse är Östersjöstrategin mycket
              mer än bara vackra ord. Jag är glad över att Sveriges riksdag
              och samtliga partier har ett stort engagemang för att regionen
              ska sättas i fokus.
            </seg>
            <seg n="11631eee">
              Jag tror också att det är oerhört viktigt att de länder i Europeiska
              unionen som ligger kring Östersjön ser vikten av att vi måste
              slåss för vår region i Europeiska unionen. Donaustrategin lyftes
              fram bland annat av Walburga Habsburg Douglas tidigare, och den
              är också väldigt viktig. Vi hoppas att Östersjöstrategin ska bli
              ett pilotprojekt för denna. Men det är också viktigt att se till
              att Östersjöstrategin inte hamnar i skymundan gentemot de nya
              strategier som växer fram. Man har pratat om en alpstrategi och
              om att Medelhavsländerna ska gå samman. Men här måste vi slåss
              för vår region och se till att den får de medel som den behöver.
            </seg>
            <seg n="8fce7df1">
              Om de projekt som ingår i strategin genomförs kommer vi att kunna
              reducera övergödningen kraftigt, rensa havet från gifter, stimulera
              handeln, förbättra kommunikationerna, integrera energimarknaderna,
              bekämpa människohandel och minska oljeutsläpp. Det är saker väl
              värda att kämpa för. Jag är fullkomligt övertygad om att vi kommer
              att lyckas rädda Östersjön där tidigare generationer har misslyckats.
              Det gemensamma hav som tidigare skapade avstånd mellan våra länder
              kommer nu att driva på integrationen och förverkliga visionen
              om en gemensam strategi.
            </seg>
            <seg n="a5097044">
              Östersjöstrategin visar verkligen varför Europeiska unionen behövs
              och hur ett nära samarbete över gränserna kan rädda miljön, öka
              tillväxten och bekämpa brottsligheten.
            </seg>
          </u>
          <note type="speaker" n="c3ac6337">
            Anf. 36 FREDRIK MALM (fp):
          </note>
          <u who="unknown" xml:id="i-1a7ac191d250ec39-0" n="f077dbaf">
            <seg n="f553b6b6">
              Herr talman! Vi diskuterar i dag regeringens skrivelse nr 159
              för detta riksmöte, Genomförandet av EU:s strategi för Östersjöregionen
              . Det har också skrivits två motioner om detta.
            </seg>
            <seg n="1703ec3f">
              Det var mycket glädjande att lyssna till vår EU-minister, Birgitta
              Ohlsson en eminent ny minister som har ersatt en lika eminent
              före detta minister som nu är en eminent kommissionär. De är båda
              liberaler, och för mig som liberal känns det bra att Sverige nu
              är så pass aktivt inom ramen för Östersjöstrategin och i EU:s
              övriga arbete. Det är förstås symboliskt att denna strategi antogs
              under det svenska ordförandeskapet. Den hade kunnat antas tidigare,
              men det var mycket glädjande att den kom. Det var roligt att det
              svenska ordförandeskapet kunde ro den i hamn.
            </seg>
            <seg n="3e5cfb34">
              Vi står inför ett antal väsentliga utmaningar. Det har tidigare
              nämnts av de talare från alla partier som har varit uppe i talarstolen.
              Jag vill peka på några som jag tycker är centrala.
            </seg>
            <seg n="d93e7e0a">
              Den första är jag tror att den socialdemokratiska talaren nämnde
              det i sitt anförande vikten av att vi genom Östersjöstrategin,
              genom en fördjupad integration och genom ett ökat samarbete måste
              kunna ge ett starkare stöd till de baltiska staterna, de nya EU-medlemmarna.
              De har en rätt tuff sits i dag, där regeringarna är ganska svaga
              och institutionerna inte riktigt har levererat de senaste åren.
              Man har också en gryende ny konflikt, som vi har sett, med den
              stora grannen österut.
            </seg>
            <seg n="c61cbe7c">
              Det är oerhört viktigt att vi inte sviker Baltikum i denna situation.
              Människor i Sverige stod uppradade på Norrmalms torg varje måndag
              för 1520 år sedan för Baltikums befrielse när de var ockuperade
              av Moskva. När de baltiska staterna nu är medlemmar i EU är det
              mycket viktigt att vi inte bara betraktar dem som vilka medlemmar
              som helst utan fortsätter med ett fördjupat samarbete för att
              stärka de baltiska staterna.
            </seg>
            <seg n="a9a45ed8">
              Herr talman! Det är nio länder som har en strand mot Östersjön
              och fjorton länder som finns i Östersjöns avrinningsområde. Av
              de nio länder som har en strand mot Östersjön är det åtta länder
              som är medlemmar i EU. Det är ett land som inte är det, och det
              är Ryssland.
            </seg>
            <seg n="40fe32f4">
              Det är oerhört väsentligt att vi kan bidra till att Ryssland
              närmar sig Europa, att Ryssland närmar sig EU och att Ryssland
              är med och tar ett ansvar för Östersjöregionen.
            </seg>
            <seg n="4fcb6e33">
              Men det är också viktigt att vi inte sviker demokraterna i Ryssland,
              de oberoende journalisterna i Ryssland, de människor som förföljs
              i Ryssland och de människor som strävar efter ett mer demokratiskt
              Ryssland, som inte på olika sätt hotar Rysslands grannar.
            </seg>
            <seg n="cf9dbf2b">
              Östersjöstrategin är viktig i det perspektivet också därför att
              Ryssland har en stor handel med oss och med Finland. Många människor
              från Ryssland använder Östersjön och åker över till våra länder,
              och vi åker till Sankt Petersburg och så vidare. Det perspektivet
              är viktigt: att kunna bidra till en positiv utveckling i Ryssland
              samtidigt som vi är mycket tydliga med att detta inte är någonting
              som är villkorslöst från Europeiska unionen, från Sverige eller
              från Norden, utan det förutsätter också att Ryssland är berett
              att genomföra reformer för demokrati och för mänskliga rättigheter.
            </seg>
            <seg n="0893a73a">
              Jag vill med dessa ord, herr talman, yrka bifall till förslaget
              att lägga skrivelsen till handlingarna och avslag på motionerna.
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="240d3b99">
            12 § Kommissionens arbetsprogram 2010
          </note>
          <note n="e256b19c">
            Föredrogs
          </note>
          <note type="speaker" n="7d809837">
            Anf. 37 JACOB JOHNSON (v):
          </note>
          <u who="jacob_johnson_8077eb" xml:id="i-49ba9b48a280f628-0" n="ee6f2919">
            <seg n="6b25dc17">
              Herr talman! Utrikesutskottet har i dagens utlåtande redovisat
              sin syn på EU-kommissionens arbetsprogram 2010 med titeln Tid
              för handling . Inledningen på programmet har i all blygsamhet
              benämnts En ny epok och är skriven i ett självberömmande och närmast
              svulstigt tonläge, enligt min uppfattning. Texten tar sin utgångspunkt
              i krisen, det vill säga finanskrisen hösten 2008, och det sägs
              att den europeiska solidariteten har satts på hårda prov. Som
              vanligt i EU-sammanhang blandar man ihop begreppen EU och Europa,
              för det är väl knappast solidariteten med Ukraina, Vitryssland
              eller Ryssland som avses. Man påstår vidare att krisen tydligt
              har visat att EU kan nå framgång genom att arbeta tillsammans
              som union och att EU genom Lissabonfördraget, det nya EU-parlamentet
              och en ny kommission förfogar över de politiska verktyg som behövs.
              Dessa påståenden är väl mest ett utryck för önskningar och inte
              för visad styrka. Även utskottsmajoritetens skrivningar har ett
              liknande tonläge.
            </seg>
            <seg n="e33d15a5">
              Liksom utskottsmajoriteten vill jag dock betona vikten av öppenhet
              i kommissionens och EU:s arbete. Det är viktigt att EU varken
              sluter sig gentemot omvärlden eller gentemot sina medborgare.
              Vänsterpartiet har liksom majoriteten en positiv syn på fortsatt
              utvidgning av EU och på vikten av att utveckla bra relationer
              med våra grannar utanför EU apropå tidigare inlägg här om relationerna
              med Ryssland och via det östliga partnerskapet och Medelhavssamarbetet.
            </seg>
            <seg n="79732a2f">
              I detta sammanhang vill jag tydliggöra att Vänsterpartiet är
              djupt kritiskt till militariseringen av EU:s yttre gränser, med
              transportörsansvar, visumtvång och Dublinbestämmelserna, som hindrar
              människor som är i behov av skydd mot krig och förföljelse från
              att söka asyl inom unionen. Det är viktigt att det antagna Helsingforssprogrammet
              inte innebär ytterligare försämringar.
            </seg>
            <seg n="69130ab2">
              En av de viktigaste frågorna för EU de närmaste åren är den kommande
              översynen av EU:s budget, och kommissionen kommer enligt sitt
              arbetsprogram att under 2010 hålla ingående samråd med berörda
              parter, som det heter i dokumentet med det måste väl menas till
              exempel medlemsstaterna och där diskutera den framtida inriktningen
              på EU:s resursanvändning, bland annat i fråga om jordbrukspolitiken,
              sammanhållningspolitiken och forskningspolitiken, som det står
              i dokumentet. När det gäller budgetreformen understryker Vänsterpartiet
              att översynen måste resultera i en totalt sett minskad budget
              för EU och därmed även, som vi ser det, mindre överstatlighet.
              Kritiskt är här naturligtvis vikten av att minska omfattningen
              av den gemensamma jordbrukspolitiken CAP, och vi anser att EU:s
              jordbrukssubventioner och delar av regional- och strukturfonderna
              för de mer välmående länderna i unionen på sikt ska fasas ut och
              en del av medlen i stället satsas på utbildning och forskning.
              Men totalt sett måste inriktningen vara att EU:s budget ska minskas.
            </seg>
            <seg n="f4504d4f">
              Herr talman! Det är anmärkningsvärt att varken arbetsprogrammet
              eller utskottsmajoritetens utlåtande lyfter upp klimatfrågan på
              det sätt som den är värd. EU måste ta lärdom av misslyckandet
              i Köpenhamn och ta nya tag för att nå ett internationellt klimatavtal.
              Jag menar att EU visade bristande ledarskap inför mötet i Köpenhamn.
              EU:s ambitioner när det gäller minskningen av utsläppen är också
              för lågt satta.
            </seg>
            <seg n="9a8e2852">
              Klimathotet kräver kraftfulla satsningar och tydliga ekonomiska
              styrmedel. Det behövs stora satsningar på investeringar i energieffektiviseringar,
              hållbara transporter och en förnybar energi, ibland kallat green
              new deal. Sverige och EU får inte tveka att utnyttja de fördelar
              det innebär att skapa en klimatvänlig, grön ekonomi som ger nya
              jobb, driver utvecklingen framåt och gör oss världsledande när
              det gäller den nya tekniken. En satsning på morgondagens teknik
              ger morgondagens arbetstillfällen, något som EU behöver i denna
              massarbetslöshetens epok.
            </seg>
            <seg n="971a2ac3">
              Klimat- och miljöfrågorna måste också lyftas upp på ett helt
              annat sätt när det gäller översynen av EU:s egen budget. Det handlar
              bland annat om att klimatpolitiken inte ges tillräckliga resurser.
              De nya utmaningarnas andel av budgeten är liten och har också
              startat på en mycket låg nivå. Det är en del av den här omprioriteringen
              av budgeten.
            </seg>
            <seg n="da3021e4">
              Det handlar också om att klimatsäkra EU:s budget, vilket innebär
              att EU-medel inte ska gå till verksamheter som förstör klimatet.
              I klartext innebär det mindre pengar till motorvägar och flygplatser
              och mer pengar till järnvägar. Här finns det faktiskt ett mervärde
              för EU. För att människor ska kunna ersätta flygresor med järnvägsresor
              krävs också att järnvägsnäten över gränserna förbättras.
            </seg>
            <seg n="c27dabf7">
              Herr talman! Utskottsmajoriteten undviker i sitt utlåtande att
              nämna den negativa betydelsen av EMU och vilken effekt detta har
              fått på flera av de medlemsstater som infört euron. Det har blivit
              väldigt tydligt nu i finanskrisens spår och genom till exempel
              läget i Grekland. Euroländerna tvingas till samma räntenivå när
              behoven egentligen ser helt olika ut. Det finns klara fördelar
              med att Sverige inte är med i EMU och därmed har möjlighet att
              agera utifrån de förutsättningar som vår ekonomi har med bland
              annat en mycket stor andel exportberoende företag.
            </seg>
          </u>
          <note n="9350960d">
            Med det, herr talman, yrkar jag bifall till reservation nr 2.
          </note>
          <note type="speaker" n="555ccad7">
            Anf. 38 MAX ANDERSSON (mp):
          </note>
          <u who="max_andersson_531f93" xml:id="i-a9c783fa793ca1cd-0" n="41f15cf5">
            <seg n="c66fe16f">
              Herr talman! I dag diskuterar vi utrikesutskottets utlåtande
              angående kommissionens arbetsprogram för år 2010. Kommissionens
              arbetsprogram för år 2010 är ett oerhört viktigt dokument. Det
              är att jämföra med en regeringsförklaring. Det är en blandning
              av en regeringsförklaring och en lista över regeringens kommande
              propositioner. För den som vill få en aning om vad som kommer
              från EU:s regering det närmaste året är det här ett väsentligt
              dokument att läsa.
            </seg>
            <seg n="4b20b6c5">
              Jag tror att samtliga utskott borde läsa det här dokumentet.
              Alla utskott har haft möjlighet att komma med yttranden till utrikesutskottet
              som har att behandla det. Inget av utskotten har inkommit med
              något yttrande. Det är kanske inte förvånande med tanke på var
              vi befinner oss i den svenska fyraåriga mandatperioden och den
              arbetsbörda som finns i utskotten just nu, men det är ändå anmärkningsvärt
              att inget utskott har velat yttra sig om detta.
            </seg>
            <seg n="f38fb708">
              Vad är det då det innehåller? Det innehåller väldigt mycket.
              Vi börjar med dess titel, Tid för handling . Det är en ganska
              floskulös titel. Själva texten i arbetsprogrammet är verkligen
              något att bita i. De överdriver. Det talas om historiska steg
              och början på en ny era. Det är en självgratulerande text där
              kommissionen hyllar både sig själv och EU på ett sätt som åtminstone
              för min svenska sensibilitet känns anmärkningsvärt.
            </seg>
            <seg n="56a36e2f">
              Men det är inte språket som är det problematiska. Det problematiska
              är vad som saknas. Jag tänker börja med att lyfta upp de fyra
              punkter som vi i Miljöpartiet, som har en reservation när det
              gäller det här utlåtandet, tycker är viktigast. Jag börjar med
              de punkter där vi i stora drag är ense med utskottet.
            </seg>
            <seg n="5db2f322">
              Det gäller till att börja med öppenheten. Utskottet har deklarerat,
              det är själva cloun i utskottets utlåtande, att EU måste vara
              öppet och bli öppnare. Man får inte sluta sig mot omvärlden. Det
              gäller migration, frihandel och demokrati. EU får inte sluta sig
              vare sig mot sina egna medborgare eller mot omvärlden. Det finns
              en risk för det. Vi i Miljöpartiet är eniga med utskottet om att
              det inte får bli så.
            </seg>
            <seg n="a88fccd2">
              Den andra punkten där vi är eniga med utskottet gäller utvidgningen.
              Det är oerhört viktigt att EU:s utvidgning fortsätter. Man får
              inte tappa tempot i utvidgningen eller sluta EU:s gränser. Alla
              partier i Sveriges riksdag just nu tävlar om att vara det parti
              som är mest för utvidgningen. Jag kan säga att vi kommer alla
              på delad förstaplats. Det är inget kontroversiellt att säga detta
              i Sverige, men tyvärr är det kontroversiellt att säga detta ute
              i EU. Därför är jag glad att utskottet har lagt så stor vikt vid
              detta.
            </seg>
            <seg n="e87bb25e">
              Låt mig gå över till klimatfrågan. Det råder en viss klimattrötthet
              efter det misslyckade toppmötet i Köpenhamn. Tyvärr verkar den
              klimattröttheten, den bristande ambitionsnivån, även ha färgat
              av sig på kommissionens arbetsprogram. Det här är inte rätt tid
              att sänka takten i klimatarbetet. Den måste tvärtom höjas.
            </seg>
            <seg n="1e39c1da">
              Vi i Miljöpartiet vill att man ska minska utsläppen av växthusgaser
              med minst 30 procent. Det pågår en diskussion om det i EU nu.
              Man håller på att utvärdera hur mycket det skulle kosta och om
              det är möjligt. De senaste tecknen tyder på att det inte skulle
              vara särskilt mycket dyrare att öka kravet på en minskning från
              20 procent till 30 procent, och det behöver göras.
            </seg>
            <seg n="42fd5f1c">
              EU:s strategi inför toppmötet i Köpenhamn var tyvärr ett misslyckande.
              Man lyckades inte få med sig världen. Det beror delvis på att
              den var lite för uttunnad. Man vågade inte säga det som behövde
              sägas, det vill säga att man måste göra stora, kraftiga minskningar
              och att man måste börja nu. Det är dags att man gör det.
            </seg>
            <seg n="2cee184b">
              För att åstadkomma dessa stora minskningar behöver man bland
              annat göra stora investeringar i infrastruktur, forskning och
              ny, ren energi, det som vi i Miljöpartiet kallar new green deal.
              Det kommer att betala sig. Man tjänar pengar på att spara energi.
              Det blir fler arbeten när man genomför dessa investeringar. Det
              är också fullkomligt nödvändigt att vi gör det.
            </seg>
            <seg n="afdb08da">
              Det är också viktigt att man klimatanpassar EU:s budget. I dag
              går tyvärr stora delar av EU:s budget till saker som skadar klimatet.
              EU:s jordbrukspolitik är inte klimatsäkrad. EU:s stöd till motorvägsbyggen
              är inte klimatsäkrat. EU lägger en väldigt liten del av sina pengar
              på saker som är bra för klimatet. Det måste vi ändra på.
            </seg>
            <seg n="d633d969">
              Låt mig gå över till frågan om budgeten. Det här dokumentet är
              också en fortsättning på inledningen av debatten om EU:s nästa
              långtidsbudget.
            </seg>
            <seg n="aadeed90">
              Här vill vi från Miljöpartiets sida trycka framför allt på två
              saker. EU:s budget bör minska. Den är för stor i dag. Men det
              som framför allt bör minska är jordbruksstödet och stödet till
              regionalpolitik och motorvägsbyggen i redan rika länder. De pengarna
              bör läggas på andra saker. De kan gå tillbaka till medlemsstaterna
              och läggas på utbildning, forskning, investeringar i infrastruktur
              och ren energi. Det är Miljöpartiets fyra viktigaste prioriteringar
              i vår reservation här och nu.
            </seg>
            <seg n="575ffa75">
              Nu är min talartid slut, så jag ska bara yrka bifall till reservation
              nr 2.
            </seg>
          </u>
          <note type="speaker" n="cc9a1b50">
            Anf. 39 WALBURGA HABSBURG DOUGLAS (m):
          </note>
          <u who="walburga_habsburg_douglas_8a2ba0" xml:id="i-9d753b9b028e712a-1" n="16b25e03">
            <seg n="e3e992dd">
              Herr talman! Fru Europaminister! I dag debatterar vi kommissionens
              arbetsprogram för 2010. Det är ett väldigt spännande och ambitiöst
              program som även länkar ihop med långtidsplaneringen Europa 2020
              En strategi för smart och hållbar tillväxt för alla som är ett
              program som lanserar många olika initiativ för de kommande tio
              åren, signerat Barroso 2, alltså kommissionspresident José Manuel
              Durão Barrosos andra mandatperiod.
            </seg>
            <seg n="bbcb76ed">
              Arbetsprogrammet går under temat Tid för handling . Det är ett
              bra tema i en tid då EU utvecklar och hittar sina nya former efter
              att Lissabonfördraget trädde i kraft under Sveriges ordförandeskap.
              Kommissionen säger att år 2010 börjar en ny epok i Europa. Detta
              är sant ur många aspekter. Det handlar om en ny styrning, en ny
              permanent ordförande i Europeiska rådet och en hög representant
              för säkerhet och utrikespolitik. Men det är även tid för fortsatt
              europeisk handling för att möta finanskrisen med efterföljande
              lågkonjunktur som drabbat många europeiska länder mycket hårt.
              Vi kan se det i Grekland men även i länder som Spanien, Irland,
              Italien och Storbritannien.
            </seg>
            <seg n="8ec4fc38">
              Prövningen är heller ännu inte över. Tack och lov har vi i Sverige
              mycket välskötta offentliga finanser med mycket låga underskott.
              Det är en styrkeposition. När många europeiska länder diskuterar
              kraftiga nedskärningar kan Sveriges regering göra stora satsningar.
            </seg>
            <seg n="369cc5cb">
              EU måste våga visa öppenhet och vara öppet för utvidgningen och
              lyhört mot medborgarna. Fortsatt öppenhet måste även gälla områden
              som migration, frihandel och utvecklingssamarbete. Framtiden kan
              bara utveckla sig positivt om alla är med och vet vart färden
              går. Detta var också huvudfrågan som utrikesutskottet tog fasta
              på.
            </seg>
            <seg n="ff1d39e9">
              Programmet kan också ses som ett genomförande av visionen om
              medborgarnas Europa. Det innehåller inte bara problem som ska
              lösas snabbt utan ger även allmänna politiska riktlinjer.
            </seg>
            <seg n="93bb4154">
              Kommissionen väljer i sitt arbetsprogram ut fyra huvudområden
              där den särskilt försöker hitta lösningar. Områdena känns delvis
              igen från tidigare program men innehållet är nytt och anpassat
              till de nya tiderna, till ett större Europa och till Lissabonfördraget.
            </seg>
            <seg n="5661e0ad">
              Kommissionen vill framför allt hantera den ekonomiska krisen,
              utanförskapet och marknadsekonomin. Människan ska stå i centrum,
              och utrikespolitiken ska utvecklas vidare och fyllas med mer substans.
              EU ska moderniseras och börja utnyttja sina nya verktyg, nya positioner,
              nya personer och nya arbetssätt.
            </seg>
            <seg n="0a6a155d">
              Kommissionen tar fasta på vikten av hållbara och sunda europeiska
              finanser. Det leder till tillväxt och bra planeringsförutsättningar.
              Miljöhänsyn måste tas i vartenda steg, och energianvändningen
              ska vara koldioxidsnål, resurseffektiv och klimattålig samtidigt
              som en konkurrenskraftig energiförsörjning ska säkras för såväl
              enskilda som företag och industrin.
            </seg>
            <seg n="18331926">
              Herr talman! Kommissionen talar även om hur EU ska förbättra
              sammanhållningen i våra samhällen. Det är en viktig aspekt som
              lätt glöms bort. Det handlar om att stärka den ekonomiska, sociala
              och geografiska sammanhållningen. Här vill jag en gång till lyfta
              fram Östersjöstrategin, och snart även Donaustrategin, som exempel
              på hur detta omsätts i praktiken.
            </seg>
            <seg n="f436e642">
              Infrastrukturutvecklingen i EU-området blir en prioriterad fråga.
              Tyvärr syns ännu i dag Europas gamla gränser alltför ofta. En
              snabb blick över vår kontinents transportvägar får många att inse
              att vägarna är ett utvecklingshinder som hämmar vår konkurrenskraft.
            </seg>
            <seg n="c3af56d7">
              I programmet försöker kommissionen att göra EU-medborgarskapet
              mer konkret för den enskilde genom en agenda för medborgarna.
              Vad är egentligen fördelarna med att vara EU-medborgare? Medborgarinitiativet
              är ett sätt att försöka få den enskilde att känna sig delaktig.
            </seg>
            <seg n="d37d2004">
              Helsingforssprogrammet som står för ett tryggare och öppnare
              Europa är en annan pelare i medborgarnas Europa och handlar till
              stor del om bekämpning av gränsöverskridande brottslighet och
              om den gemensamma asyl- och migrationspolitiken.
            </seg>
            <seg n="c541d688">
              För att genomdriva allt detta och för att bli den viktiga partnern
              i världen behöver EU en sammanhållen utrikespolitik. Hela organisationen
              kommer att bli ny. Diskussionen om implementeringen av den nya
              utrikestjänsten EAS, External Action Service, är i full gång och
              förbereds av den höga representanten Ashton som samtidigt är kommissionens
              vice ordförande.
            </seg>
            <seg n="1c14f9fe">
              EU:s grannskapspolitik och det östra partnerskapet ska vidareutvecklas
              och ska där är utrikesutskottet helt bestämt inte bli en ersättning
              till EU för de länder som berörs, utan syftet är att länderna
              så småningom ska söka medlemskap i EU. Som alltid betonar utrikesutskottet
              att EU:s dörrar ska hållas öppna. Alla stater som uppfyller Köpenhamnskriterierna
              ska kunna bli medlemmar och bli delaktiga i det fredliga samarbetet
              och den integration som kännetecknar den europeiska unionen.
            </seg>
            <seg n="37352bf2">
              Viktigt är att inse att kandidatländerna själva kan påverka hastigheten
              och har möjlighet att få hjälp av kommissionen, rådet och Europaparlamentet.
            </seg>
            <seg n="820190eb">
              Även den sista huvudpunkten är av stor vikt, nämligen att modernisera
              EU:s olika verktyg och arbetssätt. En stötesten har alltid varit
              att regler och lagar i EU ofta har lett till mycket regelkrångel.
              Nu ska kommissionen införa en fitness check och testa om en lag
              är ändamålsenlig. Om så inte är fallet ska lagen avskaffas. Denna
              fitness check börjar på några områden, men förslaget att minska
              den administrativa bördan med 25 procent till 2012 står fast.
            </seg>
            <seg n="5a26af8b">
              Hela programmet syftar till en översyn av EU:s budget. Man vill
              se till konkreta resultat, mervärden, transparens och valuta för
              pengarna för den enskilde medborgaren. Kommissionens program andas
              framtidstro, och vi får hoppas att det kan genomföras som tänkt.
            </seg>
            <seg n="48d73241">
              Därmed yrkar jag på att utlåtandet läggs till handlingarna och
              på att reservationerna avstyrks.
            </seg>
          </u>
          <note type="speaker" n="ec145584">
            Anf. 40 KERSTIN LUNDGREN (c):
          </note>
          <u who="kerstin_lundgren_66285f" xml:id="i-052220ec43f4898f-1" n="ac8cccc4">
            <seg n="744b9d1e">
              Herr talman! Ja, det är tid för handling. Efter år av inre vånda
              och år av inre diskussion om hur vi ska samarbeta kring de institutionella
              frågorna om hur EU:s strukturer ska formas är det nu tid för handling.
            </seg>
            <seg n="d5681f85">
              Det är en tid då vi måste jobba intensivt för ett öppet och fritt,
              socialt, ekonomiskt och ekologiskt hållbart Europa där EU måste
              ta den plats på världens scen som så många har väntat på.
            </seg>
            <seg n="120ef406">
              Med Lissabonfördraget på plats ges förutsättningarna att gå från
              ord till handling. Jag förstår, herr talman, att vissa partier
              i den här kammaren inte tycker att det är bra. De hade ju inte
              heller velat se ett Lissabonfördrag på plats. Det är naturligtvis
              något som den nuvarande oppositionen har att hantera. Utöver Lissabonfördraget
              har vi, herr talman, även Helsingforssprogrammet som grund för
              att kunna möta de kommande åren. Det syns i kommissionens arbetsprogram
              för 2010.
            </seg>
            <seg n="f871de7b">
              Det handlar om att hantera krisen, som är så tydlig för så många
              medborgare i Europa. Senaste exemplet är Grekland. Det blir tydligt
              för allt fler vilken betydelse EU har för just hanteringen av
              krisen. Länder ska inte behöva hamna ensamma på ett oroligt hav,
              utan vi måste arbeta och ta ansvar tillsammans. Det berör oss
              alla.
            </seg>
            <seg n="e2c16fd7">
              Det handlar också om att slå vakt om Europas sociala marknadsekonomi,
              som är en viktig grund för ett fritt, öppet, socialt, ekonomiskt
              och ekologiskt hållbart Europa. Det gäller att utveckla den ekonomin
              så att den blir ekoeffektiv och resurssnål samtidigt som den främjar
              tillväxt.
            </seg>
            <seg n="1b9bbaa4">
              Vidare handlar det, som tidigare sagts, om att skapa en agenda
              där medborgarna, människorna, står i centrum. Här vill jag understryka
              något som även kommer att tas upp i ett kommande ärende, nämligen
              vikten av att EU nu utnyttjar de möjligheter som Lissabonfördraget
              ger och ansluter unionen till Europakonventionen för mänskliga
              rättigheter. På så sätt kan vi säkra att vi får ett gemensamt
              rättsligt rum där människors rättigheter står i centrum.
            </seg>
            <seg n="0c706729">
              Det handlar om att utveckla en väl sammanhållen utrikespolitik.
              Här finns det stora förväntningar, herr talman, på att EU ska
              göra skillnad. Många länder väntar på att EU ska tala mer samlat,
              med en röst, för att påverka och förändra utvecklingen i världen.
              Inte minst gäller det att säkerställa en utrikestjänst som gör
              att EU också här går från ord till handling. Det är många som
              under den senaste tiden har frågat när den kommer på plats. Här
              finns en tydlig ambition, och det är viktigt att tjänsten kommer
              på plats och kan börja verka för allas vår skull.
            </seg>
            <seg n="71b73f39">
              Herr talman! Jag förstår att Jacob Johnson och Max Andersson
              ser vissa svårigheter i kommissionens rapport trots de EU-positiva
              rösterna. Det är spännande att höra dessa EU-positiva röster från
              oppositionen där man talar om möjligheterna med EU. Det låter
              ibland som om budgeten är för stor och att för lite görs, att
              det borde göras mer. Det skulle kunna användas även i andra sammanhang
              inte mer pengar men gärna fler åtgärder. Man kan fundera på hur
              det ska gå ihop.
            </seg>
            <seg n="9ad37b02">
              Vi är dock överens om att jordbruksstödet ska minska och att
              vi vill åstadkomma en förändring när det gäller EU:s budget. Det
              är en viktig del i det kommande arbetet. Vi är också överens om
              att det är angeläget att EU tar krafttag för att komma vidare
              inför nästa klimatmöte. Här kan jag inte låta bli att ställa frågan
              om någon verkligen tror att ökade krav, eller bristen på krav
              eller bristen på vilja, från EU:s sida gjorde att klimatmötet
              i Köpenhamn inte nådde framgång. Vilka andra regioner, vilka andra
              länder, stod för högre ambitioner när det gällde klimatåtagandena,
              sådant som skulle ha gjort skillnad? Det var väl snarare så att
              viljan att nå upp till vad som krävs saknades från många andra
              länder, vilket i sin tur gjorde att klimatmötet i Köpenhamn inte
              lyckades.
            </seg>
            <seg n="96962e0c">
              Jag kan hänvisa till det kommissionsprogram som Max Andersson
              uppenbarligen läst noggrant. Där markerar man tydligt en 30-procentig
              minskning till 2020 och förbereder insatserna för vad som krävs
              till 2050. Det är en tydlig viljeyttring från EU:s sida, som framgår
              av kommissionens rapport. Vi från vår sida står helt och hållet
              bakom den. Det utgör en del av de förväntningar vi har på EU,
              nämligen att EU ska kunna göra skillnad för att åstadkomma inte
              bara ett mer öppet, fritt och hållbart Europa utan också ett mer
              öppet, fritt och hållbart globalt system, en hållbarare värld.
            </seg>
            <seg n="fddfc35a">
              Med det, herr talman, vill jag yrka bifall till utskottets förslag
              att lägga utlåtandet till handlingarna och avslag på de reservationer
              som finns.
            </seg>
          </u>
          <note type="speaker" n="fe2b776d">
            Anf. 41 MAX ANDERSSON (mp) replik:
          </note>
          <u who="max_andersson_531f93" xml:id="i-a9c783fa793ca1cd-1" n="41f15cf5">
            <seg n="ebe9f503">
              Herr talman! När det gäller förhandlingarna på klimattoppmötet
              i Köpenhamn sade forskarna att för att vi ska kunna vara rimligt
              säkra på att slippa en skenande klimatkris måste vi inom en ganska
              nära framtid minska utsläppen med mellan 25 och 40 procent. EU
              sade att man skulle minska med 20 procent men om andra minskar
              tillräckligt kan man gå upp till 30 procent. Genom att säga så
              signalerade man att man inte trodde på forskarna, att man var
              beredd att göra en del men inte så mycket som forskarna krävde.
              Det var ett svagt besked man hade med sig till Köpenhamn.
            </seg>
            <seg n="f5f9102f">
              Man hade också med sig beskedet att man ville gå ifrån det som
              vi rika länder lovat i klimatkonventionen, nämligen att vi som
              ställt till med klimatproblemen skulle hjälpa de fattiga länderna
              att anpassa sig och minska sina utsläpp. Man sade att man kunde
              tänka sig att ge lite pengar, men de pengarna skulle tas från
              redan utlovade biståndsmedel.
            </seg>
            <seg n="77e35358">
              Jag kan förstå att de fattiga länderna inte var nöjda med det
              beskedet. Det lät bra i öronen på dem som inte satt sig in i frågan,
              men det var långt ifrån tillräckligt. I stället borde man ha haft
              en högre ambitionsnivå. Man borde redan inför Köpenhamn ha sagt
              30 procent. Man har inte sagt det ännu, utan man utreder och tittar
              på det. Och som alla politiker vet är det stor skillnad mellan
              beslut och utredning. Man kunde ha gjort det bättre.
            </seg>
          </u>
          <note type="speaker" n="1c1a2fda">
            Anf. 42 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-052220ec43f4898f-2" n="ac8cccc4">
            <seg n="575d349e">
              Herr talman! Visst är det spännande att lyssna på Max Andersson.
              Jag hörde honom inte nämna några andra länder som hade en högre
              ambitionsnivå, några andra regioner som kom till klimatmötet med
              mer i bagaget, än vad EU gjorde. Därför återkommer jag till frågan:
              Var det bristen på förslag och åtaganden från EU:s sida som fällde
              klimatmötet i Köpenhamn? Min slutsats är att det inte var så.
              Om andra länder hade varit beredda att stå upp för samma åtaganden
              som EU visade sig vara berett att göra skulle vi ha fått ett nytt
              klimatavtal i Köpenhamn. Så var dock inte fallet, herr talman.
            </seg>
            <seg n="1ab27358">
              Sprid inte myten, Max Andersson, att EU:s bristande vilja eller
              bristande engagemang hotade och raserade resultatet av toppmötet
              i Köpenhamn, för så var inte fallet. Så kommer inte heller att
              vara fallet när vi pratar om nästa möte, det som kommer att hållas
              i Mexiko.
            </seg>
            <seg n="5fb30060">
              EU har öppnat dörren för att även resonera om Kyotoavtalet och
              vara med på båda spåren. Vi har från vår sida dessutom visat viljan
              att anslå mer pengar, men vi måste vara säkra på att det leder
              till klimatåtgärder. Det är ett viktigt krav för att pengar inte
              ska användas till andra åtgärder.
            </seg>
            <seg n="dde74c3c">
              Herr talman! Max Andersson har inte visat att det fanns andra
              stater eller regioner som hade en högre ambitionsnivå än EU. EU
              tar täten på miljökampens område.
            </seg>
          </u>
          <note type="speaker" n="9f3d4e55">
            Anf. 43 MAX ANDERSSON (mp) replik:
          </note>
          <u who="max_andersson_531f93" xml:id="i-a9c783fa793ca1cd-2" n="41f15cf5">
            <seg n="9dcb3bef">
              Herr talman! Det fanns länder som hade betydligt högre krav än
              EU. Mauritius var ett av dem, om jag inte missminner mig. De har
              starka incitamentet att komma med höga krav, för om det misslyckas,
              om kraven inte är tillräckligt höga, kommer deras land att sjunka
              under vatten.
            </seg>
            <seg n="2bc76c49">
              EU hade bättre krav än Kina, Ryssland och USA ett USA som tyvärr
              förlamats av en intern politisk process kring sjukvårdsreformen.
              Det var definitivt inte bara EU:s fel att Köpenhamnstoppmötet
              blev ett misslyckande.
            </seg>
            <seg n="c598197c">
              Men EU gjorde inte tillräckligt för att det skulle bli bra. EU:s
              linje var en kompromiss internt mellan länder som inser att klimathotet
              är ett allvarligt problem Sverige är ett av dem, även under nuvarande
              regering och länder som inte inser att klimathotet är ett problem.
              Vi kan nämna Tjeckien till att börja med. En utslätad kompromisslinje
              var inte tillräckligt bra.
            </seg>
            <seg n="7af4c4d0">
              Det som hände i Köpenhamn efter att förhandlingarna i princip
              brutit samman, när man hade tillämpat en strategi som jag tror
              att EU också var inne på, att man skulle ta bort kraven på additionalitet
              i biståndet, var att USA, Kina, Indien, Sydafrika och Brasilien
              gjorde en egen fusköverenskommelse utan att EU ens fick vara med
              i diskussionerna. EU hamnade vid sidan av, för det hade inte tillräckligt
              bra förslag. Det var ett misslyckande. Man kunde ha gjort mer.
            </seg>
          </u>
          <note type="speaker" n="f57647eb">
            Anf. 44 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-052220ec43f4898f-3" n="ac8cccc4">
            <seg n="62b84429">
              Herr talman! Så kom det då till slut: Det var inte bara EU:s
              fel. Så långt kan Max Andersson sträcka sig. Om han då tittar
              på slutprodukten borde han, herr talman, också ganska enkelt kunna
              dra slutsatsen att det inte var de som hade de högre kraven som
              enades om slutprodukten. Det var inte brist på vilja att nå högre
              klimatmål som gjorde att EU inte fanns med, utan det var väl så
              att EU hade en för hög ambitionsnivå och därför inte var med i
              slutsummeringen. Det var ett resultat som styrdes av dem som ville
              gå sakta fram, om ens gå över huvud taget. Det var dilemmat, herr
              talman.
            </seg>
            <seg n="ac7febd4">
              Jag vet inte om ett EU lett av Max Andersson skulle ha nått längre
              genom att höja kravnivån till 50 procent, om det skulle ha samlat
              världens länder bakom ett nytt klimatavtal i Köpenhamn. Jag tillåter
              mig tvivla, herr talman.
            </seg>
          </u>
          <note type="speaker" n="8cfd3d05">
            Anf. 45 HOLGER GUSTAFSSON (kd):
          </note>
          <u who="holger_gustafsson_1bab45" xml:id="i-0c9a82b586c722f5-1" n="d4b8b7cc">
            <seg n="6d1326e0">
              Herr talman! Det kanske mest intressanta i dag i debatten tycker
              jag är att se hur den numera samlade oppositionen låter sig företrädas
              när vi ska diskutera EU:s framtidsfrågor och viktiga handlingsfrågor
              inför valet. Det är mycket intressant. Jag tycker att entusiasmen
              är måttlig från den sidan. Det jag har kunnat notera är att man
              i stort sett är överens om att vi ska ta bort subventionerna till
              jordbruket. Det kan vi vara med och diskutera allesammans, men
              vi ska nog vara klara på att tar man bort pengarna via skattsedeln
              kommer de i butiken i stället. I Sverige har vi ungefär 20 procent
              högre livsmedelspriser än man har ute i Europa i övrigt. Vi sitter
              i en lite knepig situation när vi går in i den diskussionen.
            </seg>
            <seg n="15745bbd">
              Herr talman! Jag ska be att få diskutera kommissionens prioriteringar
              i fyra punkter. Jag ska vara ganska kort, men ändå beröra dem.
            </seg>
            <seg n="6a208d34">
              Punkt ett är att man vill hantera krisen och slå vakt om Europas
              sociala marknadsekonomi. Jag drar gärna ett streck under den sociala
              marknadsekonomin, för jag tycker att det är väldigt angeläget.
            </seg>
            <seg n="af0c9608">
              Punkt två är att skapa en agenda för medborgarna, där människan
              står i centrum för EU:s arbete.
            </seg>
            <seg n="e352a459">
              Punkt tre är att utveckla en väl sammanhållen utrikespolitik
              med högt satta mål och ett globalt perspektiv.
            </seg>
            <seg n="b1808f61">
              Punkt fyra är att modernisera EU:s olika verktyg och arbetssätt.
            </seg>
            <seg n="f9a1ea80">
              Man kan tycka att det är korta och lite allmänt hållna rubriker.
              Men jag måste ändå säga att vi för vår del tycker att det är bra
              och viktiga målsättningar som tar tag i vad vi har drabbats av
              väldigt nyligen. Man vill rätta till situationen.
            </seg>
            <seg n="e060217b">
              Herr talman! Kommissionen vill genomföra viktiga strategiska
              åtgärder för att hantera den ekonomiska och finansiella situationen
              genom att stärka den ekonomiska övervakningen och förbättra styrningen
              inom euroområdet och på så vis bidra till en återgång till mer
              hållbara finanser. Detta är viktigt. Därmed ska man också garantera
              stabila och socialt ansvarspräglade finansmarknader som gagnar
              ekonomin som helhet. Mina vänner! Bakom bristen i det här sammanhanget
              har vi mycket arbetslöshet, även om vi har klarat oss undan den
              i Sverige ganska lindrigt. Men det är ett angeläget mål.
            </seg>
            <seg n="0682209b">
              Vi kristdemokrater vill lägga till kravet på kommissionen att
              fortsatt arbeta också på den globala nivån för att se över regleringar
              och kontroller av finansmarknaderna på den nivån. Vi ska inte
              glömma att finanskrisen började i USA. Den som möjligen kan göra
              något åt detta är Europeiska unionen. Att till exempel vårt land
              skulle kunna åstadkomma någonting är inte möjligt; vi behöver
              Europeiska unionen. Jag vill påminna oppositionen om detta.
            </seg>
            <seg n="7c065617">
              Det är också angeläget att främja investeringar i social välfärd,
              skapa effektiva arbetsmarknader och en övergång till en grönare
              ekonomi, främja bättre företagsklimat och satsa på forskning och
              innovation. Det är nog så viktiga målsättningar.
            </seg>
            <seg n="26b74063">
              EU behöver ta krafttag för att ställa om till en grön och resurseffektiv
              ekonomi, stärka EU på den globala marknaden och hantera de utmaningar
              som en åldrande befolkning och minskat arbetskraftsutbud innebär.
              Det är den situationen vi är på väg att möta: fler äldre, färre
              som är i aktivt arbete och kan producera både service och produkter.
            </seg>
            <seg n="25f98203">
              Herr talman! Det svenska ordförandeskapet, kommer att ligga till
              grund för kommissionens arbete under 2010. Helsingforssprogrammet
              står för ett tryggare och öppnare Europa där enskildas rättigheter
              och behov ska värnas. En viktig utgångspunkt, anser vi kristdemokrater,
              är individen och dennes rättigheter.
            </seg>
            <seg n="7dcceb5e">
              Samtidigt som krafttag måste tas mot brottslighet måste åtgärder
              genomföras för att stärka den enskildes rättigheter. Kommissionen
              prioriterar EU:s anslutning till Europakonventionen om skydd för
              de mänskliga rättigheterna och grundläggande friheterna. Det är
              mycket bra.
            </seg>
            <seg n="ad897d53">
              Herr talman! Lissabonfördragets ikraftträdande är en milstolpe
              för unionens utrikespolitiska samarbete och ett angeläget steg
              mot en gemensam europeisk utrikespolitik. Vi välkomnar att kommissionen
              ska arbeta nära den nya utrikestjänsten för att främja frihet,
              stabilitet och välstånd i EU:s grannskap.
            </seg>
            <seg n="ec385d30">
              EU:s utvidgning innebär en unik möjlighet att bygga stabilitet,
              fred och säkerhet i Europa och medför politiska, ekonomiska och
              miljömässiga fördelar för alla inblandade länder.
            </seg>
            <seg n="22d0df14">
              Kristdemokraterna uppskattar kommissionens arbete med att ta
              fram en ny handelsstrategi för Europa 2020 ett strategiskt initiativ
              nr 30 kallar man den och en EU-handlingsplan inför 2015 års toppmöte
              om millennieutvecklingsmålen.
            </seg>
            <seg n="827ba497">
              Herr talman! För att hantera de utmaningar som Europeiska unionen
              ställs inför behöver genomförandet av unionens politik förbättras
              genom stärkt politiskt åtagande och ägarskap. Vi välkomnar därför
              kommissionens planer att verka för bättre uppföljning och utvärdering
              av befintlig lagstiftning, genomförande och resultat. Vi stöder
              också kommissionens ambition att fortsätta att prioritera förenkling
              av lagstiftningen och minskning av den administrativa bördan.
            </seg>
            <seg n="aefa7093">
              Kristdemokraterna anser att det i EU:s framtidsstrategi 2020
              behövs genomgripande omprioriteringar av EU:s budget och utgifter.
              Förändringar ska göras utan att budgetens samlade utgifter ökar.
              Vi anser att ramen bör ligga fast.
            </seg>
            <seg n="de18ca26">
              Styrande för budgeten ska vara subsidiaritet, europeiskt mervärde,
              proportionalitet, en sund ekonomisk förvaltning och restriktivitet.
            </seg>
          </u>
          <note n="77a40892">
            Herr talman! Med dessa kommentarer till kommissionens arbetsprogram
            2010 yrkar jag bifall till förslaget i utrikesutskottets utlåtande
            nr 17.
          </note>
          <note type="speaker" n="aff243d6">
            Anf. 46 Statsrådet BIRGITTA OHLSSON (fp):
          </note>
          <u who="birgitta_ohlsson_ff6111" xml:id="i-4d623963c34a2fd1-1" n="31dff40a">
            <seg n="0f416a2a">
              Herr talman! Alliansen vill ha ett tydligt och kraftfullt Europa.
              Vi vill ha ett Europa där vi gemensamt tar ansvar för de avgörande
              framtidsfrågorna.
            </seg>
            <seg n="b7430d91">
              Vi vet att Sverige inte ensamt kan forma Europa, men genom regeringens
              målsättning att tillhöra Europas kärna har vi ett starkare inflytande
              över Europasamarbetet som når långt utanför Sveriges gränser.
              Vi vill ta ansvar för de stora frågorna. Vi vill vara med och
              forma dagens och morgondagens Europa.
            </seg>
            <seg n="57fa1ea7">
              I dag ska vi debattera kommissionens arbetsprogram. Det är det
              första arbetsprogrammet från den nya kommissionen. Det anger inte
              bara arbetet för det innevarande året utan också de stora dragen
              för hela den kommande femårsperioden.
            </seg>
            <seg n="b00eec4c">
              Den här debatten ska handla om vad regeringen vill med EU-samarbetet.
              Jag hoppas också att för första gången få ett tydligt svar på
              vilka frågor en eventuell vänsterregering skulle driva i EU och
              vad man avser att arbeta för för att få genomslag för de svenska
              intressena.
            </seg>
            <seg n="5af20a96">
              Från alliansregeringen kan vi ge ett tydligt och klart besked.
              Vi behöver ett starkt Europa, ett starkt EU för att hantera de
              gemensamma utmaningar som vi står inför. Vi behöver ett Europa
              som tar ansvar för ekonomi, miljö, trygghet, fred och mänskliga
              rättigheter.
            </seg>
            <seg n="57a6308f">
              Jag tycker därför att kommissionens arbetsprogram i stora drag
              är en bra avsiktsförklaring. Låt mig nämna fem områden som alliansregeringen
              särskilt kommer att driva i EU-samarbetet den närmaste tiden.
            </seg>
            <seg n="6a30c916">
              För det första behöver vi ett konkurrenskraftigt Europa med mål
              om full sysselsättning. Vi vet alla att den ekonomiska krisen
              har slagit hårt mot Europas välfärd. Det är viktigt att fortsätta
              med de krisrelaterade åtgärderna samtidigt som vi håller tempot
              uppe i det ordinarie reformarbetet.
            </seg>
            <seg n="20ebd9bc">
              EU:s nya tillväxtstrategi Europa 2020 har varit ett centralt
              instrument för att stärka välfärden genom tillväxt för att nå
              full sysselsättning. Från regeringens sida jobbar vi aktivt och
              målinriktat för en förstärkt strategi med åtgärder som fokuserar
              på att stärka tillväxt, främja kunskap och innovation, ställa
              om till grön ekonomi med hög sysselsättning och social sammanhållning.
            </seg>
            <seg n="1b0b3543">
              Vi har också framgångsrikt drivit jämställdhet i EU 2020. Vi
              var det land som fick igenom att ett ökat arbetskraftsdeltagande
              ska gälla både kvinnor och män. Det är en självklar del i strategin.
              Jag brukar säga att Europa inte har råd att ha världens mest välutbildade
              hemmafruar.
            </seg>
            <seg n="d799ebaf">
              Vi värnar den inre marknaden och arbetar för att den ska fördjupas.
              Vi välkomnar därför kommissionens översyn och arbetar nära kommissionen
              med förslag som handlar om att stärka den inre marknaden.
            </seg>
            <seg n="164fa787">
              Jag betonar inte minst som liberal i denna talarstol att frihandel
              är en viktig och nödvändig förutsättning för tillväxt. Därför
              motverkar vi tillsammans med likasinnade medlemsländer att den
              ekonomiska krisen tas som intäkt för protektionistiska förslag
              som gynnar enskilda länders marknader.
            </seg>
            <seg n="3e75bda1">
              Det är mycket positivt att våra ansträngningar har givit resultat.
              Kommissionen kommer att lägga fram ett meddelande om en ny handelsstrategi
              för EU 2020.
            </seg>
            <seg n="6807691c">
              För det andra behöver vi ett EU som tar ansvar för klimathoten.
              Utmaningen är global. Lösningen måste då vara global.
            </seg>
            <seg n="2938a02d">
              Jag kan med säkerhet säga att utan ett starkt svenskt och europeiskt
              engagemang och utan våra ambitiösa målsättningar hade vi haft
              en betydligt sämre situation än den vi har i dag. Tyvärr märker
              jag samtidigt en viss klimattrötthet hos många av mina europeiska
              kolleger. Det är då som det är allra viktigast att driva på. Det
              gör Sverige, inte minst tillsammans med Storbritannien som är
              ett av de länder som vill gå långt och är ambitiöst och tydligt.
            </seg>
            <seg n="0312dfeb">
              Det handlar om att vi i närtid måste utveckla EU:s egna positioner
              och anpassa dem till den situation som råder efter Köpenhamnstoppmötet.
              Ni vet det har sagts förut att Sverige fortsätter att verka aktivt
              för ett bindande avtal och för en analys av möjligheterna att
              höja EU:s bud till 30-procentiga utsläppsminskningar. Där är Sverige
              tydligt tillsammans med Storbritannien.
            </seg>
            <seg n="c2d48b17">
              Vi ser fram emot kommissionens meddelande om skärpta utsläppsminskningar
              som väntas i slutet av maj, alltså denna månad. Men det är viktigt
              att alla goda parter som vill gå framåt vad det gäller klimatpolitiken
              faktiskt samlas.
            </seg>
            <seg n="fd8e72af">
              Europa hade höga ambitioner under Köpenhamnstoppmötet i december.
              Det var inte Europa det föll på. Det var på grund av att stora
              utsläppsländer som USA, Kina och Indien valde att inte lägga sig
              på samma ambitiösa nivå. Här måste Europa ta ledartröjan och gå
              vidare.
            </seg>
            <seg n="108aeacc">
              Det är också nödvändigt att fokusera på omställningen till en
              klimatsmart ekonomi. EU måste bli mycket bättre på grön tillväxt.
            </seg>
            <seg n="b2db9d05">
              Vi ser att miljöteknik är en växande exportmarknad, inte bara
              för Sverige utan för hela Europa. I land efter land som jag besöker,
              inte minst i Östeuropa, finns det många framgångsrika företag,
              inte minst svenska, som tar marknader och jobbar intensivt på
              denna front. Här måste det bli en högre ambitionsnivå för att
              man gemensamt ska kunna möta klimathoten.
            </seg>
            <seg n="2eb80520">
              För det tredje behöver vi ett tryggt och öppet Europa som värnar
              mänskliga rättigheter. Vi har ett ambitiöst program för ett tryggare
              och öppnare Europa som kom på plats efter det svenska ordförandeskapet.
            </seg>
            <seg n="85ff05c9">
              För ett par veckor sedan presenterade kommissionen en åtgärdsplan
              för Helsingforssprogrammet. Jag är stolt över att vi har fått
              ett stort genomslag för arbetet med att bättre värna enskildas
              rättigheter i samarbetet. Inte minst tillsammans med Cecilia Malmström
              och kommissionen gör vi vårt yttersta för att målsättningarna
              i Helsingforssprogrammet ska uppnås.
            </seg>
            <seg n="453f93a4">
              Respekt för mänskliga rättigheter ska vara en självklar del i
              EU. Det var därför Europeiska unionen kom till. Vi arbetar för
              att EU så snabbt som möjligt ska bli en part till konventionen
              om mänskliga rättigheter. Trots vår höga ambitionsnivå på det
              fältet finns det anledning att diskutera de här frågorna med länder
              inom Europeiska unionen.
            </seg>
            <seg n="d5465ab6">
              Vi vet att romernas situation är oerhört utsatt i alltför många
              länder inom EU. Vi vet att rätten att välja sin homo-, bi- eller
              transsexualitet som är en självklarhet i Sverige är hotad och
              utsatt på alltför många håll i Europa.
            </seg>
            <seg n="0172e4d0">
              Vi vet att man måste bekämpa antisemitism och islamofobi mycket
              starkare än vad som görs i dag och all form av extremism. Målsättningen
              är att alliansregeringen ska stå upp för dessa rättigheter tydligt,
              oavsett om brotten mot dem sker inom eller utom Europa.
            </seg>
            <seg n="9ca7cf07">
              På fredag ska jag inviga Baltic Pride i Vilnius, Litauens huvudstad.
              Men för 20 minuter sedan fick jag reda på att riksåklagaren i
              Litauen har sett till att stoppa paraden på lördag. Jag vill bara
              säga från denna talarstol att det är fullkomligt oacceptabelt
              att ett land inom Europeiska unionen trampar på mötesfrihet, yttrandefrihet
              och grundläggande mänskliga fri- och rättigheter.
            </seg>
            <seg n="4c5bf503">
              Jag vill också påminna om att Litauen har skrivit under Europakonventionen
              om mänskliga rättigheter och EU:s stadgar för mänskliga rättigheter.
              De har sagt tydligt i skrift att de ska leva upp till dessa rättigheter
              men trampar nu på dem på ett oerhört cyniskt sätt, vilket jag
              tycker är upprörande.
            </seg>
            <seg n="bcc8e3e0">
              För det fjärde är det viktigt att värna ett starkt närområde.
              Östersjöstrategin, som vi har debatterat tidigare i dag på förmiddagen,
              är en fortsatt viktig prioritet för alliansregeringen. Regeringen
              kommer också under 2010 att medverka till att vidareutveckla det
              östliga partnerskapet för att främja reformer och EU-integration
              för unionens närmaste grannar i öst.
            </seg>
            <seg n="99593221">
              För det femte behöver vi ett starkt Europa på den globala arenan.
              Det är genom EU som vår röst får tyngd i världen och våra insatser
              får politisk kraft på allvar.
            </seg>
            <seg n="c58cea45">
              Jag är glad över att den europeiska utrikestjänsten börjar komma
              på plats. Med den har EU fått nya möjligheter att utforma internationell
              utveckling utifrån europeiska intressen och värderingar. Alliansregeringen
              kommer fortsatt att stödja utvecklingen av en effektiv och stark
              utrikestjänst.
            </seg>
            <seg n="794eb71c">
              Jag tycker också att det är väl värt att nämna att i ett Europa
              med alltför få kvinnor i maktpositioner vi har Catherine Ashton
              som med stor politisk erfarenhet och tydliga värderingar ska leda
              denna verksamhet. Det tycker jag är positivt och bra.
            </seg>
            <seg n="dc58e486">
              Inte minst för Sverige som är ett något mindre land inom den
              europeiska unionen är det viktigt med en gemensam utrikespolitik
              på många fält. Det gör att våra åsikter kan få större genomslag.
              Europeisk utrikespolitik kan annars lätt bli en megafon för de
              allra största ländernas intressen. Därför har vi allt intresse
              från svensk sida att stödja detta.
            </seg>
            <seg n="f027c944">
              Fortsatt utvidgning, som många har berört, är en hjärtefråga.
              Vi är fortsatt pådrivande för utvidgningen och fortsätter att
              ta ansvar för utvecklingen i våra grannländer i öst såväl som
              i syd.
            </seg>
            <seg n="6ee8729e">
              Europeiska unionen är en värdegemenskap, och vi fortsätter att
              prioritera en politik för främjande av fred och säkerhet, för
              frihandel och minskad fattigdom, för demokrati och mänskliga rättigheter.
            </seg>
            <seg n="c66cd9d6">
              Sist men inte minst: De närmaste åren kommer frågan om EU:s budget
              för åren 20142020 att vara viktig och debatteras. Detta arbete
              är en väsentlig del i debatten om Europeiska unionens framtid.
              Det behövs nya prioriteringar för att möta nya utmaningar. Vi
              ser hur den ekonomiska krisen pressar många medlemsstaters nationella
              budgetar oerhört hårt. Kravet på att skattebetalarnas pengar ska
              användas väl är nu större än någonsin.
            </seg>
            <seg n="9fccadf3">
              Reformer och omprioriterade utgifter kommer att vara nödvändiga
              för att uppnå en modern EU-budget med tydligt europeiskt mervärde.
              Därför behövs det flera åtgärder exempelvis för att bekämpa klimatförändringar,
              stärka konkurrenskraften hos EU:s ekonomi och samarbeta mer i
              rättsliga och inrikes frågor samt i fråga om yttre förbindelser.
            </seg>
            <seg n="f6fb600c">
              Låt mig avsluta med att understryka att EU-samarbetet inte finns
              till för att enskilda länder ska kunna plocka russinen ur kakan.
              EU är av strategisk betydelse för Sveriges välstånd och säkerhet.
              Vårt medlemskap är ett uttryck för internationell solidaritet
              med andra länder. För att svensk EU-politik ska kunna göra skillnad
              i Bryssel krävs en tydlig regeringspolitik. Där ser jag fram emot
              en klargörande debatt om prioriteringarna inom EU-arbetet de närmaste
              åren.
            </seg>
          </u>
          <note type="speaker" n="a5698400">
            Anf. 47 JACOB JOHNSON (v) replik:
          </note>
          <u who="jacob_johnson_8077eb" xml:id="i-49ba9b48a280f628-1" n="ee6f2919">
            <seg n="ccdac413">
              Herr talman! Först vill jag uttrycka mitt stöd för ministerns
              uttalande vad gäller Baltic Pride och den parad som tydligen är
              stoppad i Litauen. Det är mycket anmärkningsvärt att man på det
              sättet hindrar demokratiska uttrycksformer i ett EU-land. EU-ministern
              har mitt fulla stöd i sitt ställningstagande, och jag hoppas att
              det tydligt kommer att framföras också.
            </seg>
            <seg n="7612b64f">
              Jag noterade inledningsvis att Birgitta Ohlsson använde Europabegreppet
              på samma sätt som EU-kommissionen, som synonymt med EU. Men Europa
              är enligt min uppfattning större än EU. Jag tycker att det är
              viktigt att hålla isär de här begreppen trots allt. Birgitta Ohlsson
              talar om ett tydligt och kraftfullt Europa. Jag antar att EU-ministern
              menade ett tydligt och kraftfullt EU. Birgitta Ohlsson pratade
              senare om vad regeringen vill med EU-samarbetet. Det är mer riktigt;
              det handlar naturligtvis om det.
            </seg>
            <seg n="3257b2b9">
              Birgitta Ohlsson frågade hur en kommande vänsterregering ska
              förhålla sig till EU-samarbetet. Nu är vi inte fulltaliga på vänstersidan
              i dag, men vi är överens om att en kommande regering ska vara
              aktiv i EU-politiken, ska aktivt granska, förbättra och förändra
              EU, framför allt i frågor som handlar om gränsöverskridande problem.
              Det är där vi ska använda EU. Det har vi som en gemensam hållning.
              Det är en plattform för att använda och utveckla EU.
            </seg>
            <seg n="e65c9417">
              Jag skulle vilja fråga ministern om inställningen till EMU. Hur
              ser ministern på EMU mot bakgrund av finanskrisen och situationen
              i Grekland?
            </seg>
          </u>
          <note type="speaker" n="1002de69">
            Anf. 48 Statsrådet BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-4d623963c34a2fd1-2" n="31dff40a">
            <seg n="b161bbcf">
              Herr talman! Jag tackar för stödet från Jacob Johnson vad gäller
              att fördöma att Prideparaden i Vilnius är inställd på lördagen.
              Jag vill dock nämna att jag kommer att invigningstala redan på
              fredagen. Jag skulle ha deltagit i paraden på lördagen, men jag
              kommer att åka till Vilnius på fredagen och hålla mitt invigningstal.
              Där kommer exempelvis Viviane Reding från kommissionen att vara
              med via ett videoinspelat meddelande och flera av Europaparlamentarikerna.
              Det är en bred uppslutning från många av Europeiska unionens länder.
            </seg>
            <seg n="4213d915">
              Det är klart att Europa är större än Europeiska unionen, men
              man kan ändå inte bortse ifrån att kärnan av Europa i dag är Europeiska
              unionen. Det är 27 demokratier som har gått samman för att man
              vill stå upp för tydliga rättigheter, för att man har lämnat dödsstraffet
              bakom sig på historiens sophög, för att man tycker att frihet
              och öppenhet är bra. Man ser att samarbete och inte isolationism
              är det som gäller för att skapa en bra framtid. Här är den stora
              klyftan mellan alliansregeringen och De rödgrönas politik.
            </seg>
            <seg n="fd1751e6">
              Man kan fråga sig själv: Vill man ha ett inflytande i Europeiska
              unionen? Då är det en fördel om man vill tillhöra denna Europeiska
              union. Vänsterpartiet, ditt eget parti, vill ju lämna EU. Ni säger
              nej till Europeiska unionen. Miljöpartiet säger nja till Europeiska
              unionen. De ändrade sig förvisso förra året. De vill inte gå ur
              unionen längre men har Europaparlamentariker och riksdagspolitiker
              som fortfarande har den hållningen och driver den aktivt. Samtidigt
              var bägge partierna, Vänsterpartiet och Miljöpartiet, mot Lissabonfördraget,
              som i dag är kuggen för själva Europa.
            </seg>
            <seg n="932a0622">
              Socialdemokraterna visar i sin praktiska politik, i utskottsreservationer
              och vad man driver i motioner att de faktiskt ligger närmare Alliansen
              än Vänsterpartiet och Miljöpartiet. Men det är med Vänsterpartiet
              och Miljöpartiet som Socialdemokraterna ska regera, inte med Alliansen.
            </seg>
            <seg n="8dee0b5c">
              När det gäller euron är jag som liberal fortfarande för ett svenskt
              deltagande i eurogemenskapen. Jag får fortsätta i nästa replik.
            </seg>
          </u>
          <note type="speaker" n="a1b72a52">
            Anf. 49 JACOB JOHNSON (v) replik:
          </note>
          <u who="jacob_johnson_8077eb" xml:id="i-49ba9b48a280f628-2" n="ee6f2919">
            <seg n="16d42c81">
              Herr talman! Vi får höra resten när det gäller Birgitta Ohlssons
              inställning på euroområdet i nästa replik.
            </seg>
            <seg n="330f724a">
              Den kommande vänsterregeringen efter valet den 19 september,
              det är 136 dagar kvar, kommer att jobba aktivt för att granska,
              förbättra och förändra EU. Under den mandatperiod vi står inför
              är det inte aktuellt med att Sverige ska lämna EU. Den frågan
              står inte på dagordningen, det har vi från Vänsterpartiet accepterat,
              även om vi har en pragmatisk inställning att på sikt är det bättre
              med ett annat slags samarbete mellan Europas länder, mer mellanstatligt
              än EU-samarbetet. Det föreligger inga problem för att vi tillsammans
              ska kunna jobba aktivt på den plattform som EU för tillfället
              utgör.
            </seg>
            <seg n="6c75a863">
              Men jag har en annan fråga apropå detta samarbete och begreppet
              Europa. Det gäller förhållandet till Ryssland. Det var Fredrik
              Malm inne på tidigare. Det är en viktig del av Europa. I Ryssland
              bor över 100 miljoner människor som tillhör Europa fastän utanför
              EU:s gränser. Tyvärr ingår inte Ryssland i det östliga partnerskapet.
              Men det har en betydelsefull roll, inte minst för Östersjösamarbetet.
            </seg>
            <seg n="7cd05a0c">
              Jag skulle vilja höra hur ministern ser på det.
            </seg>
          </u>
          <note type="speaker" n="0058c00e">
            Anf. 50 Statsrådet BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-4d623963c34a2fd1-3" n="31dff40a">
            <seg n="b64d1f1d">
              Herr talman! Vill man driva en kraftfull politik oavsett om det
              handlar om klimat, jämställdhet eller ekonomiska framgångar, är
              det en fördel att vara med i projektet Europeiska unionen. Det
              är en stor skillnad mellan vad alliansregeringen vill och vad
              De rödgröna vill.
            </seg>
            <seg n="cc640f1d">
              Euron: Det första vi kan konstatera är att den finanskris som
              har pågått globalt, både på världsnivå och på EU-nivå, inte beror
              på euron. Den beror bland annat på att Grekland har vilselett
              omvärlden och har misskött sina statsfinanser. Det är något som
              grekiska politiker måste ta ett större ansvar för. Det finns flera
              länder i vår närhet som inte har haft euron som har haft stora
              problem med sin ekonomi, till exempel Island som ännu inte är
              EU-medlem och Lettland och Ungern. Det är flera länder som har
              stått utanför euron som har drabbats av ekonomisk kris.
            </seg>
            <seg n="1fd1c6f1">
              Jag skulle vilja säga att utan euron skulle finanskrisen ha varit
              betydligt större. En annan trend i Europa ser vi i länder som
              Tyskland eller Holland. Där är man tydlig med att hade man inte
              haft euron hade det sett betydligt värre ut.
            </seg>
            <seg n="0ac40571">
              Grekerna är nog ganska glada över att räntan i dag sätts i Frankfurt
              och inte i Aten. Man behöver bara gå 15 år tillbaka ur svenskt
              perspektiv. Vi minns själva hur vi i början av 90-talet drabbades
              av räntehöjning på 500 procent och devalveringar. Det som Grekland
              har saknat är sunda statliga, offentliga finanser. Det är något
              som grekerna själva måste ta itu med.
            </seg>
            <seg n="52591824">
              När det gäller relationerna till Ryssland kan jag säga att Ryssland
              inte kan vara med i Östersjöstrategin, som vi debatterade tidigare
              här, för Ryssland är inte medlem i Europeiska unionen. Däremot
              inser vi att vi måste ha en del avtal med Ryssland. Vi ska självklart
              vara tydliga och glasklara i kritiken vad gäller brott mot mänskliga
              rättigheterna, attacker mot oppositionspolitiker, med mera. Men
              när det gäller klimatsamarbete måste vi se på hur vi kan hjälpa
              till och hur vi tillsammans kan jobba för att miljön ska bli bättre.
              Det är inte bara vi som skitar ned Östersjön från vårt lands sida
              och från våra grannländer i EU, utan det handlar också om Rysslands
              roll i det.
            </seg>
          </u>
          <note type="speaker" n="2a034727">
            Anf. 51 MAX ANDERSSON (mp) replik:
          </note>
          <u who="max_andersson_531f93" xml:id="i-a9c783fa793ca1cd-3" n="41f15cf5">
            <seg n="454aa852">
              Herr talman! Jag vill börja med att säga att jag tycker att det
              är utmärkt att ministern reagerar mot det sätt som Litauen agerar
              mot Baltic Pride. Det är bra att regeringen säger ifrån. Men jag
              har ett par frågor: Kommer regeringen att göra något mer än att
              säga ifrån? Är man beredd att vidta åtgärder för att få Litauen
              att skärpa sig eller kommer man att låta det stanna vid ett synnerligen
              kraftigt och djupt känt fördömande nästa vecka?
            </seg>
            <seg n="59e9184a">
              Nästa fråga som jag har gäller klimatfrågan. EU har högre ambitioner
              än vad exempelvis USA har, men är man också beredd att ta med
              sig pengar till nästa och nästnästa klimatkonferens, de pengar
              som länderna i G77 faktiskt kommer att behöva för att ha råd att
              föra en bra klimatpolitik, de pengar som vi enligt klimatkonventionen
              är skyldiga att leverera, eller kommer man att säga att det är
              okej att EU driver en linje som går ut på att klimatfinansiering
              ska betalas genom neddraget bistånd?
            </seg>
            <seg n="75c71dbf">
              Jag tvivlar på att ministern tycker att detta är okej, men nu
              frågar jag efter vad som är regeringens åsikt.
            </seg>
          </u>
          <note type="speaker" n="aa546677">
            Anf. 52 Statsrådet BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-4d623963c34a2fd1-4" n="31dff40a">
            <seg n="c2219c2d">
              Herr talman! Det är väldigt viktigt för att mänskliga fri- och
              rättigheter ska respekteras fullt ut bland Europeiska unionens
              länder att man också har ett system som ser till att man lever
              upp till detta. Jag vill också säga, nota bene, att blir man medlem
              av Europeiska unionen har man skyldigheter i sig. Det finns en
              viss ribba vad gäller mänskliga fri- och rättigheter för att komma
              på fråga som medlem i Europeiska unionen. Och Litauen behöver
              en dag som denna påminnas om att de har skrivit under EU:s stadga
              för mänskliga rättigheter och Europakonventionen för mänskliga
              rättigheter. Det är en grund.
            </seg>
            <seg n="62810594">
              Men det som är oerhört viktigt nu är att laborera vidare med
              hur vi kan se till att få ett effektivare sanktionssystem mot
              länder som uppenbart bryter mot mänskliga fri- och rättigheter.
              Där har EU i dag något som heter Fundamental Rights Agency som
              jobbar med att bevaka dessa rättigheter. Jag tycker att det vore
              oerhört positivt om man kunde ge dem mer makt och även se till
              att involvera Europaparlamentet tydligare i detta arbete.
            </seg>
            <seg n="fdad01a2">
              Jag tror som liberal och EU-vän att de länder som har kommit
              med i Europeiska unionen också fortfarande är väldigt angelägna
              om sitt anseende. Jag tror att man kan komma ganska långt med
              name and shame, att hänga ut länder och göra rankningar för hur
              man exempelvis behandlar minoriteter. Men jag utesluter inte att
              vi eventuellt måste gå vidare.
            </seg>
            <seg n="d8b5bb03">
              Det är intressant att Max Andersson och jag stod här i november
              2008, om jag inte missminner mig, och debatterade Lissabonfördraget.
              En av de främsta aspekterna med Lissabonfördraget var faktiskt
              att till och med ge makten att man på sikt skulle kunna utesluta
              länder som inte sköter sig som medlemmar av Europeiska unionen.
              Det är ett väldigt långsiktigt drag. Jag tror inte att det är
              något land som är i närheten av detta, utan det handlar förstås
              om att det skulle vara riktigt långtgående kriser. Men Miljöpartiet
              var ju tillsammans med Vänsterpartiet emot att man skulle ha Lissabonfördraget
              som faktiskt gav oss mer makt att vara tydliga i dessa frågor.
            </seg>
          </u>
          <note type="speaker" n="c526645b">
            Anf. 53 MAX ANDERSSON (mp) replik:
          </note>
          <u who="max_andersson_531f93" xml:id="i-a9c783fa793ca1cd-4" n="41f15cf5">
            <seg n="ba7e5173">
              Herr talman! Jag kan önska ministern lycka till med sin name
              and shame-kampanj. Jag tvivlar dock på att regeringen seriöst
              kommer att driva kravet på att utesluta Litauen, i alla fall i
              nuläget. Redan före Lissabonfördragets ikraftträdande fanns möjligheten
              att beröva länder som bryter mot de mänskliga rättigheterna rösträtten.
              Jag undrar om regeringen är mer beredd att använda den metoden.
            </seg>
            <seg n="0e3138da">
              Jag tillåter mig att tvivla men går vidare till nästa fråga.
              Den gäller EMU.
            </seg>
            <seg n="b54a2257">
              Jag tror inte att grekerna är nöjda med det ekonomiska arrangemang
              de har just nu. Grekerna har skapat sina egna problem, om det
              är vi alla eniga, men det är svårare att hitta en lösning på de
              problemen nu när de är med i EMU. De kan inte devalvera. De kan
              inte sänka sin ränta. I stället kommer de att vara dömda till
              en väldigt lång period av massarbetslöshet och deflation som förvärrar
              en kris som redan är mycket allvarlig. Det är inte bra för ett
              land som hamnar i Greklands situation att vara med i EMU.
            </seg>
            <seg n="f16fdf5d">
              Storbritannien har också allvarliga ekonomiska problem på grund
              av sitt budgetunderskott. De är inte med i EMU. Läget för dem
              är på sikt inte lika allvarligt. Länder som Italien, Spanien och
              Portugal framför allt Spanien har inte misskött sig lika mycket
              som Grekland, de har skött sig ligger väldigt illa till. Det är
              på grund av att det är riskabelt att vara med i EMU om man hamnar
              i den här situationen.
            </seg>
            <seg n="34d463a2">
              Jag undrar: Är det inte lite väl våghalsigt av Alliansen att
              kräva ett EMU-medlemskap nu?
            </seg>
          </u>
          <note type="speaker" n="3ad61f41">
            Anf. 54 Statsrådet BIRGITTA OHLSSON (fp) replik:
          </note>
          <u who="birgitta_ohlsson_ff6111" xml:id="i-4d623963c34a2fd1-5" n="31dff40a">
            <seg n="56ff605f">
              Herr talman! Jag vill återigen betona att krisen i Europa i dag,
              ekonomiskt och finansiellt sett, inte beror på euron. Men det
              viktiga att betona just nu är att den bästa medicinen inte är
              att låta andra betala för festen. Varje land måste vara ansvarigt
              för sina egna skulder. Solidaritet är i alla fall inte för mig
              som liberal synonymt med att de som missköter sina statsfinanser
              ska kunna åka snålskjuts på exempelvis ECB:s låga räntor. Grekiska
              skattebetalare och grekiska politiker måste ta ett större ansvar.
              Det behövs stora strukturella reformer i Grekland och i många
              andra länder för att vi ska kunna ha en hållbar ekonomi i ett
              dynamiskt Europa.
            </seg>
            <seg n="a980d4b7">
              Jag återkommer till frågan om klimatet som jag inte hann med
              i första omgången. Jag tycker att det är otroligt viktigt att
              vi får ett internationellt klimatavtal. Vi vet alla att det kommer
              att vara ett stort möte i Cancún i Mexiko i november. Året därpå
              har vi möte i Sydafrika. Vi hoppas ju alla att vi redan i Cancún
              utifrån Copenhagen Accord ska ha grunden till ett brett avtal
              som så många länder som möjligt är med på. Men det innebär inte
              att Europeiska unionen ska slappa till. Vi måste vara en motor
              och våga gå före. Det har vi också gjort genom att säga att vi
              har kvar kravet om 30-procentiga utsläppsminskningar. Det finns
              kvar och kommer kanske också att vara lättare att genomföra faktiskt
              på grund av att den finansiella krisen påverkar i positiv riktning.
            </seg>
            <seg n="ccda75ea">
              Det som Max Andersson tar upp om utvecklingsländernas roll är
              jätteviktigt. Redan där har vi tillsatt de så kallade Fast track-pengar
              som har kommit och som ska löpa till jag tror att det är 2014.
              Stora belopp har pumpats in, och Sverige är en av de stora givarna.
              Det är klart att det här måste fortsätta.
            </seg>
            <seg n="9f7ae3f7">
              Jag vill betona att vi hela tiden i miljö- och klimatdebatten
              talar om hur viktigt det är att USA är med på kärran och att Indien,
              Kina, Japan och stora industriländer med stora utsläpp står i
              fokus. De är viktiga, för det är de länderna som släpper ut allra
              mest. Men det är lika viktigt att utvecklingsländerna får ett
              stöd. Det är där vi kanske också ska se till att det bildas breda,
              stora allianser som de känner förtroende för. För dem är frågan
              om klimathotet en fråga om liv och död, inte minst för många ö-nationer.
            </seg>
          </u>
          <note type="speaker" n="a97d0764">
            Anf. 55 FREDRIK MALM (fp) replik:
          </note>
          <u who="unknown" xml:id="i-1a7ac191d250ec39-1" n="f077dbaf">
            <seg n="8b6dc23d">
              Herr talman! Vi diskuterar nu EU-kommissionens arbetsprogram
              för 2010. Vi fick en ganska bra illustration i de två senaste
              replikskiftena av vad vi kan vänta om De rödgröna vinner valet
              i höst.
            </seg>
            <seg n="171726d9">
              Vi ser här hur Vänsterpartiet vill lämna EU helt och hållet.
              Det blir väldigt svårt att bedriva en offensiv politik då. Miljöpartiet
              vill sedan ett år tillbaka vara kvar i EU men vill inte acceptera
              Lissabonfördraget.
            </seg>
            <seg n="0213aec8">
              Man säger nej till en rad av de centrala projekt, samarbeten
              och processer som är på gång i EU. Man säger nej till euron. Man
              säger nej till Schengensamarbetet, som vi redan har sedan lång
              tid tillbaka. Man säger nej till Lissabonfördraget, som nämndes.
              Man säger nej till Haagprocessen som innebär att vi kan ta ett
              gemensamt ansvar för migrationspolitiken. Man säger nej till en
              rad associeringsavtal. Man är i praktiken från Vänsterpartiets
              och Miljöpartiets sida skeptiska till att EU över huvud taget
              ska ha en försvars- och säkerhetspolitisk dimension. Man säger
              nej till EPA-avtalet som förhandlas just nu och mycket, mycket
              annat.
            </seg>
            <seg n="cee89bfb">
              Vänsterpartiet säger så här: Vi vill lämna EU, men det är bara
              en vision. Vi kommer förstås att jobba konstruktivt om vi får
              sitta tillsammans med Mona Sahlin, Kenneth G Forslund och de andra
              i regeringen. Men så är det ju inte. Om man egentligen inte gillar
              Europasamarbetet och egentligen vill lämna Europeiska unionen
              och varje dag ställs inför en rad konkreta frågor att ta ställning
              till är det klart att man på punkt efter punkt kommer att försöka
              få denna hållning att genomsyra de enskilda konkreta besluten.
              Det är detta som gör oss oroliga.
            </seg>
            <seg n="967559e8">
              Herr talman! EU-ministern nämnde i sitt anförande att vi står
              bakom Catherine Ashton. Den nya höga representanten för utrikesfrågorna,
              tillika vice ordförande i kommissionen, Catherine Ashton ska nu
              bygga upp EU:s utrikestjänst. Det är oerhört viktigt att Sverige
              nu visar ett stöd för att bygga upp EU:s utrikestjänst, att få
              en renodlad EU-diplomati, en diplomatisk apparat där EU är närvarande
              runt om i hela världen och där EU kan spela en mer betydelsefull
              roll. Vi kan dessutom poola resurser på ett sätt som kan hjälpa
              mindre stater vid olika administrativa frågor, till exempel visumhantering.
              Det kan hjälpa en stat som Sverige och ännu mer hjälpa en mindre
              stat, till exempel Estland.
            </seg>
            <seg n="7e2182e6">
              Det är viktigt att vi förstår att det nu finns en ny kommission,
              ett nytt fördrag, en ny utrikestjänst och en ny person som är
              ansvarig för just detta. Då kan vi inte förvänta oss att Catherine
              Ashton efter bara några månader ska vara den mest profilerade
              stora aktören. Angela Merkel, Sarkozy och andra personer har haft
              många år på sig att etablera sina positioner. Vi ska ge mycket
              tydligt stöd för att EU kan bygga upp utrikestjänsten på ett bra
              sätt.
            </seg>
            <seg n="f1d6faf3">
              Herr talman! Jag vill kort nämna ytterligare en viktig sak för
              detta år. Vi har under en längre tid sett hur Turkiets anslutningsprocess
              med EU har kärvat betänkligt. Turkiet ska förhandla om 35 kapitel.
              Man har lyckats avsluta endast ett av dem. Det är inte några folkmord
              på armenier eller förtryck av kurder som har bromsat processen
              utan det är Cypernfrågan. Vi såg nu ett val på det ockuperade
              norra Cypern, som inte gick i någon särskilt positiv riktning
              om man är vän av att lösa frågan. EU behöver göra ytterligare
              tunga insatser så att Grekland, Turkiet och de två parterna på
              Cypern kan mötas och nå en lösning på frågan för att Turkiet över
              huvud taget ska kunna gå vidare i förhandlingsprocessen. Detta
              är mycket viktigt att betona.
            </seg>
          </u>
          <note type="speaker" n="e7e3b9fe">
            Anf. 56 KENNETH G FORSLUND (s):
          </note>
          <u who="patrik_forslund_69399c" xml:id="i-3bcbae793d39ac19-0" n="d00dbb02" next="i-2cc9a7d86dc31371-0"/>
          <note n="99914d25">
            Herr talman! Jag vill yrka bifall till den socialdemokratiska
            motivreservationen nr 1.
          </note>
          <u who="patrik_forslund_69399c" xml:id="i-2cc9a7d86dc31371-0" n="d00dbb02" prev="i-3bcbae793d39ac19-0">
            <seg n="e94b255b">
              Betänkandet handlar om kommissionens arbetsprogram för EU för
              2010. Titeln på arbetsprogrammet är välgörande; Tid för handling
              . Jag önskar verkligen att det blir det nu. EU har under mycket
              lång tid ägnat stor del av sin kraft och tid till att diskutera
              och formulera den regelbok som nu är på plats i form av Lissabonfördraget.
              Samtidigt har miljökriser, jobbkriser och finanskriser rullat
              vidare. Det är hög tid att EU börjar agera och inte fortsätter
              diskussionen om hur vi bäst ska organisera arbetet och vad vi
              ska hålla på med egentligen och så vidare. Nu är det verkligen
              som EU-kommissionen säger i sin titel, nämligen att det är tid
              för handling.
            </seg>
            <seg n="3c24529d">
              Tyvärr tycker vi socialdemokrater att det som kommissionen pekar
              ut som möjliga handlingsvägar inte räcker till. Vi borde diskutera
              ett ambitiösare program från kommissionen i dag. Jag tror att
              det finns en enkel förklaring till varför det ser ut som det gör.
              EU-kommissionen speglar det politiska läge som råder just nu inom
              EU. En majoritet av de 27 EU-staterna har borgerliga regeringar
              som förespråkar, helt naturligt och rimligt, en borgerlig politik.
              Det är en politik som inte handlar om att använda politiken som
              ett aktivt verktyg utan mer för avregleringar och liberala nyliberala,
              ekonomiskt liberala åtgärder.
            </seg>
            <seg n="695ee3ab">
              Det finns ett slags beröringsångest när man som borgerlig politiker
              runt om i Europa ska använda sig av det fantastiska verktyg som
              finns i form av EU. Därför vågar man inte riktigt ordentligt stoppa
              ned handen i verktygslådan och ta ett fast grepp om detta och
              använda EU till att bekämpa både jobbkris, klimatkris och finanskris
              på ett ändamålsenligt sätt. EU är ett viktigt politiskt verktyg,
              och det ska vi använda. Det ska användas aktivt. Det är det som
              vi socialdemokrater saknar, det vill säga att man riktigt vågar
              ta ut stegen i arbetsprogrammet från EU-kommissionen. Det är det
              som är grunden till vår kritik i vår motivreservation.
            </seg>
            <seg n="7a5ebea4">
              Vi vill använda EU aktivt. Det är först då som EU blir ett verkningsfullt
              verktyg.
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="c79ffe0c">
            13 § OSSE
          </note>
          <note n="e256b19c">
            Föredrogs
          </note>
          <note type="speaker" n="24a5aeb2">
            Anf. 57 WALBURGA HABSBURG DOUGLAS (m):
          </note>
          <u who="walburga_habsburg_douglas_8a2ba0" xml:id="i-9d753b9b028e712a-2" n="16b25e03">
            <seg n="4b42573d">
              Herr talman! I dag lägger utrikesutskottet fram sitt betänkande
              om OSSE. Det behandlar bara redogörelsen från Sveriges delegation
              vid OSSE:s parlamentariska församling om dess verksamhet under
              2009. Vanligtvis behandlar vi utskottets betänkande samtidigt
              som regeringens skrivelse om regeringens arbete i OSSE. Nu kommer
              denna först under hösten. Riksdagen får alltså återkomma när den
              ligger på riksdagens bord. Regeringens skrivelse är en viktig
              årlig rapportering som har stor betydelse som underlag för riksdagens
              kontrollmakt. Därför är vi glada för att vi har fått veta att
              den verkligen kommer under hösten.
            </seg>
            <seg n="3b233451">
              Sverige spelar en viktig roll inom Organisationen för säkerhet
              och samarbete i Europa dels vad gäller samarbetet på ministernivå,
              dels i den parlamentariska församlingen där svenska riksdagsledamöter
              innehar en rad viktiga uppdrag. Huvudtemat för 2009 var för den
              parlamentariska församlingens del säkerhet. Sommarsessionen i
              Vilnius behandlade OSSE:s roll inför de nya säkerhetsutmaningarna,
              och höstmötet i Aten handlade om energisäkerheten.
            </seg>
            <seg n="194370c6">
              OSSE samordnar 56 medlemsstater och tio partnerländer. Organisationens
              länder täcker hela norra halvan av jordklotet och sträcker sig
              från Vladivostok till Vancouver. Men OSSE samarbetar även med
              partnerländer som Afghanistan. Det är betydelsefullt. Där handlar
              huvuduppgifterna om konfliktförebyggande, krishantering, återuppbyggnad
              och demokratiutveckling.
            </seg>
            <seg n="7be7006b">
              Förra året innehade Grekland ordförandeskapet. I år är det Kazakstan.
              Det är första gången ett centralasiatiskt land blir ordförande
              i en europeisk organisation. Det visar att vår värld alltmer växer
              samman.
            </seg>
            <seg n="67554e5a">
              Herr talman! Även 2009 var ett år präglat av interna motsättningar
              inom OSSE. Under ministermötet i Aten blev det ännu en gång uppenbart
              att USA och Ryssland har olika uppfattningar om inflytandet över
              OSSE:s verksamhet och om demokratifrågor. Skillnaden mellan öster
              och väster om Wien blev allt tydligare i den grundläggande inställningen
              till mänskliga rättigheter. Extra framträdande blev det under
              sommarsessionen i Vilnius under diskussionen om resolutionen om
              Europas återförening efter 20 år med den grymma realsocialistiska
              järnridån. Resolutionen behandlade Europaparlamentets beslut om
              att göra den 23 augusti till minnesdag för stalinismens och nazismens
              offer. Den 23 augusti 1939 var datumet då MolotovRibbentrop-pakten
              undertecknades. Debatten blev animerad, men slutligen antogs resolutionen
              med stor majoritet och blev en del av Vilniusdeklarationen.
            </seg>
            <seg n="de7698ef">
              OSSE:s parlamentariska församling spelar en avgörande roll i
              demokratiutvecklingen runt om i världen, inte minst genom uppdraget
              att övervaka valen i OSSE:s medlemsstater. I samarbete med systerorganisationen
              Odihr, Office for Democratic Institutions and Human Rights, övervakade
              svenska parlamentariker under 2009 fem parlaments- och ett presidentval.
              Det handlade om Montenegro, Albanien, Kirgizistan, två gånger
              i Moldavien samt presidentvalet i Makedonien.
            </seg>
            <seg n="970bba28">
              Den parlamentariska församlingen har också spelat en viktig roll
              inom OSSE när det gäller att försöka lösa de så kallade frysta
              konflikterna i Transnistrien och Nagorno-Karabach men även i Sydossetien
              och Abchazien. Detta arbete är av stort värde och bidrar till
              att trappa ned konfliktnivåerna. Därför var det särskilt synd
              att OSSE:s fältmission i Georgien stängdes under förra året.
            </seg>
            <seg n="7681b6a1">
              Herr talman! OSSE:s roll har kraftigt förändrats under de senaste
              30 åren. 1975 grundades den dåvarande europeiska säkerhetskonferensen
              som ett forum för politiska förhandlingar mellan öst och väst.
              Sedan dess har Europa fått se järnridån försvinna och de odemokratiska
              kommunistiska regimerna falla samman. I dag har OSSE axlat säkerhetskonferensens
              mantel.
            </seg>
            <seg n="366883ae">
              Slutligen, och inte minst, är det väsentligt att betona det arbete
              som den parlamentariska församlingen genomför inom OSSE som den
              egna institution som församlingen är. Det finns därför skäl att
              med oro se på de diskussioner som har uppkommit om den parlamentariska
              församlingens status i förhållande till OSSE i dess helhet. Det
              är angeläget att den parlamentariska församlingens roll inom OSSE
              respekteras. Redan vid OSSE-mötet i Istanbul 1999 erkändes den
              parlamentariska församlingen som en av de viktigaste institutionerna
              inom OSSE. Från svenskt håll behöver vi med kraft verka för att
              hålla den parlamentariska dimensionen levande.
            </seg>
            <seg n="ff4fc776">
              Därmed yrkar jag, herr talman, att redogörelsen läggs till handlingarna.
            </seg>
          </u>
          <note type="speaker" n="fe4ea5ca">
            Anf. 58 KERSTIN LUNDGREN (c):
          </note>
          <u who="kerstin_lundgren_66285f" xml:id="i-052220ec43f4898f-4" n="ac8cccc4">
            <seg n="4ae8eff2">
              Herr talman! Detta är ett betänkande som berör den parlamentariska
              församlingens arbete under 2009. Det är en redogörelse för den
              parlamentariska församlingens arbete.
            </seg>
            <seg n="8c6755e6">
              Jag begärde ordet, herr talman, bara för att understryka det
              som också Walburga Habsburg Douglas nämnde, nämligen vikten av
              att vi har en parlamentarisk närvaro när vi formar säkerhetspolitiska
              samarbetsmönster i vårt Europa. Det är en viktig yta för kontakt
              för parlamentarisk diplomati och för att förankra en säkerhetsstruktur
              som syftar till att både vara förebyggande av konflikter och att
              hantera kriser, som vi ser på flera håll i Europa. Men det syftar
              också till att aktivt verka för demokratisk utveckling i hela
              Europa.
            </seg>
            <seg n="34b765e8">
              Jag tycker att det finns alla skäl för denna församling, parlamentet,
              att granska och även diskutera det sätt på vilket våra delegater
              verkar i dessa parlamentariska miljöer. Det är, herr talman, vårt
              uppdrag från Sveriges riksdag som utövas när man verkar i till
              exempel OSSE:s parlamentariska församling. Det är också den här
              kammarens uppgift att granska och diskutera detta både för att
              utvärdera och för att pröva inför kommande arbete hur det hela
              ska bedrivas.
            </seg>
            <seg n="5f6d9aba">
              Jag tycker, herr talman, att den redogörelse som lämnats är intressant.
              Den lyfter fram viktiga frågor och en viktig debatt när det gäller
              säkerhetsstrukturen, som vi vet är under diskussion i Europa.
            </seg>
            <seg n="00b79a69">
              Jag hoppas, herr talman, att man när 2010 års redogörelse lämnas
              ska kunna ha tagit ett nytt steg i det arbetet och samlats sig
              för nya tag i OSSE så att man inte fortsatt stampar på stället,
              som man har gjort under en tid. Därmed, herr talman, kan vi lägga
              redogörelsen till handlingarna med godkännande, som utrikesutskottet
              har föreslagit.
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="3774c72b">
            14 § Europarådet
          </note>
          <note n="e256b19c">
            Föredrogs
          </note>
          <note type="speaker" n="459831d2">
            Anf. 59 GÖRAN LINDBLAD (m):
          </note>
          <u who="goran_lindblad_7c98b1" xml:id="i-ac2fdf3ed5d2d45c-0" n="20e0c541">
            <seg n="4dc028a5">
              Herr talman! Det är en lite udda situation att stå i talarstolen
              när jag å ena sidan företräder utskottet och utskottsmajoriteten
              och å andra sidan har två motioner. Jag tror att det kan bli lite
              hetsigt att springa mellan de två mindre talarstolarna, så jag
              tänker dela upp mitt anförande. Jag ska först tala allmänt om
              Europarådet och utskottets betänkande, och sedan kommer jag att
              säga några saker om mina motioner. Vi får väl se om jag begär
              replik på mig själv i ett senare skede.
            </seg>
            <seg n="0b6c1ac1">
              Europarådets parlamentariska församling har ägnat mycket kraft
              och tid under det gångna året åt generalsekreterarvalet. Det var
              en hel del komplikationer vad gällde formalia och det fanns en
              känsla i den parlamentariska församlingen av att man var överkörd
              av ministerkommittén, som på ett strikt sätt hade följt de så
              kallade Junckerkriterierna. Mycket tid och kraft har gått åt till
              detta.
            </seg>
            <seg n="68fc2290">
              Så småningom valdes Thorbjørn Jagland till generalsekreterare.
              Han är nu i gång med en reformprocess av Europarådet en reformprocess
              som är angelägen därför att hela Europarådet har slutat fungera
              på det sätt som från början var tänkt. Det är alldeles för mycket
              indelat i pusselbitar eller sektioner, vilket gör att var och
              en hanterar sina saker. Det har varit dåligt med samordning.
            </seg>
            <seg n="ab9f7b51">
              Om organisationen ska vara relevant, och det tycker vi att den
              ska vara, är det viktigt att man får ett genomslag och att man
              samordnar så att man har samma prioriteringar som lades fast på
              Warszawatoppmötet mänskliga rättigheter, demokrati och rättsstat
              och inte håller på med allt och inget.
            </seg>
            <seg n="c7b3f93a">
              Under året har efterbörden av kriget mellan Ryssland och Georgien
              tagit upp mycket tid i den parlamentariska församlingen. Vi har
              haft diskussioner och beslut som har gått i än den ena riktningen,
              än i den andra.
            </seg>
            <seg n="cd13a8e9">
              Jag tycker dock att under senare tid har undfallenheten för det
              stora medlemslandet Ryssland varit alldeles för stor. När det
              gäller efterrättelser av våra resolutioner har Georgien uppfyllt
              kanske 8090 procent och Ryssland noll. Det är inte ett acceptabelt
              förhållande i en organisation som Europarådet om vi ska behålla
              trovärdigheten. Vi har varit ungefär en tredjedel av församlingen
              som på senare tid har drivit linjen att man måste hantera Ryssland
              på ett annat sätt än tidigare.
            </seg>
            <seg n="0b462d04">
              Vi försökte i slutet av förra året få igenom ett beslut att åtminstone
              symboliskt dra in rösträtten för Ryssland under en kortare tid.
              Det lyckades inte. Nu har det snart gått ytterligare ett halvår,
              och ingenting mer har hänt. Utrikesminister Lavrov höll ett anförande
              i församlingen häromdagen där han mer eller mindre rent ut sade
              att Ryssland inte tänker göra någonting. Man tänker inte rätta
              sig efter någonting, utan Ryssland går på som vanligt. Detta gör
              att vi riskerar att få ett slags double standards.
            </seg>
            <seg n="ca39755b">
              Vidare planeras det fortsatt för demokratiforum. Nästa demokratiforum
              är tänkt att hållas i Armeniens huvudstad Jerevan. Jag har under
              min tid i den kommitté som har hanterat detta motsatt mig att
              man ska vara i Jerevan så länge Armenien inte lever upp till sina
              åtaganden enligt konventioner och enligt Europarådets standarder.
              Motargumentet har varit att det är bättre att hålla forumet där
              för att det skulle kunna gynna demokratin i Armenien. Jag kan
              tala om att vi hade demokratiforum i Moskva för några år sedan,
              och det har inte gynnat någonting. Jag är alltså tveksam. Vi får
              se nu om den parlamentariska församlingen faller undan och deltar
              eller om den faktiskt inte deltar i Forum for the Future of Democracy
              nästa gång, när det hålls i Armenien.
            </seg>
            <seg n="cc36b736">
              Vidare har migrationsfrågorna på senare tid tagit en hel del
              av vår uppmärksamhet. I slutet av förra terminen hade vi en subkommitté
              som hölls i Antalya om den ekonomiska krisens effekt på migrationen
              och för migranterna. Det var en kommitté där vi samarbetade med
              socialkommittén och diskuterade vad som var möjligt. Det var många
              som tyckte att Antalya är en semesterort. Det är möjligt. Men
              denna del av Turkiet har både invandring och utvandring, så vi
              fick en hel del mycket relevanta kunskaper.
            </seg>
            <seg n="b13ff502">
              Europarådet har tre nivåer, vilket de flesta här församlade ledamöter
              känner till. De är ministerkommittén, den parlamentariska församlingen
              och kongressen. Just för tillfället, parallellt med denna debatt,
              har vi överläggningar med våra svenska representanter från kongressen.
              De sitter och väntar på oss under debatten. Vi ska diskutera på
              vad sätt vi kan samordna oss i alla fall från svensk sida.
            </seg>
            <seg n="88bea201">
              Men under den reformprocess som generalsekreteraren nu har inlett
              behövs mycket mer av samarbete och mycket mer av prioriteringar
              mellan Europarådets olika delar.
            </seg>
            <seg n="f114a3f5">
              Generalsekreteraren föreslår bland annat att man ska lägga ned
              den kommitté under ministerkommittén som sysslar med migration.
              Det må så vara. Det kanske man ska göra. Vad vi tydligt betonade
              under den senaste sessionen var att man måste ha kvar det mellanstatliga
              samarbetet när det gäller de frågorna, för migrationsfrågorna
              kommer att bli större än de tidigare har varit när det gäller
              Europarådets medlemsländer, och vi kommer att behöva diskutera
              detta mycket mer.
            </seg>
            <seg n="4c698369">
              För egen del är jag övertygad om att vi, om Europa ska ha någon
              bra framtid över huvud taget, måste öka den ordnade arbetskraftsinvandringen.
              Vi måste dessutom ta ställning till hur man gör med de irreguljära,
              alltså papperslösa. Man kan inte bara stoppa huvudet i sanden
              och blunda för den situationen.
            </seg>
            <seg n="563ef8a5">
              Naturligtvis har det varit en hel del valövervakningar. Moldavien
              var ett av de ställen där vi övervakade, förstås. Likaväl har
              det varit diskussioner om observatörsstatus. Kazakstan ansökte
              om observatörsstatus. Det har inte blivit någonting av det. Jag
              tror att Kazakstan för tillfället har fokuserat på sitt ordförandeskap
              i OSSE. Jag kommer att åka dit om några dagar för att representera
              Europarådets nyvalde president, Çavuşoğlu, på en OSSE-konferens
              i Astana. Då får vi höra vad kazakerna säger. De ställde med kort
              varsel in politiska utskottets sammanträde för drygt ett år sedan
              för att man inte hade tid och kraft.
            </seg>
            <seg n="039db6f4">
              Vidare jobbar vi nu med att undersöka om det finns möjligheter
              att återuppta den transatlantiska länken, någon form av samarbete
              med USA. Man kan inte bli observatör i den parlamentariska församlingen
              så länge man har dödsstraff. Det är alldeles uteslutet. Men det
              kan finnas andra möjligheter att diskutera gemensamma värden och
              gemensamma projekt. Dock har amerikanska kongressledamöter ännu
              svårare än svenska och andra europeiska ledamöter att resa. Det
              uppfattas nämligen inte väl bland väljarna i valkretsen att man
              lämnar landet. Det görs associationer till semesterresor så fort
              man åker från Washington till Europa. Det är naturligtvis olyckligt
              i det här samarbetet.
            </seg>
            <seg n="3df7eba6">
              Vi har under året tillsatt ett konfliktförebyggande underutskott
              i det politiska utskottet, och vi har haft en konferens om konfliktförebyggande.
              För det är ingen tvekan om att Europarådet misslyckades när det
              gällde det konfliktförebyggande i fråga om kriget mellan Ryssland
              och Georgien. Här försöker vi nu hitta en modell för att kunna
              jobba framåt och se till att man undviker konflikter. Det finns
              ju konflikthärdar här och där i Europa som skulle kunna blossa
              upp. Jag återkommer strax till det när jag ska tala om mina motioner.
            </seg>
            <seg n="ff7016f6">
              Sedan har vi haft Vitrysslands begäran om att få återta sin speciella
              gäststatus i församlingen. Det visade sig att de efter att vi
              hade antagit en resolution om vad som skulle ingå de skulle ha
              ett moratorium för dödsstraff, och de skulle se till att oppositionen
              också fick delta i församlingens sammanträden hade satt i gång
              med flera avrättningar. Och de förföljer oppositionen mer än någonsin.
              Därför finns det just nu ett beslut om att frysa alla högnivåbesök
              i Vitryssland. Nu återstår det att definiera vad högnivå är. Om
              det gäller vår ordförande i subkommittén eller inte råder det
              delade meningar om. Så detta kan bli intressant.
            </seg>
            <seg n="0bd28444">
              Vi har också hanterat grannarna. Iran har till exempel varit
              föremål för en hel del diskussion, speciellt efter det så kallade
              valet i Iran i somras.
            </seg>
            <seg n="38766074">
              Fru talman! Nu kommer jag att ta ett steg åt sidan och diskutera
              mina två motioner som har blivit avstyrkta.
            </seg>
            <seg n="3d82d5aa">
              Det var tre motioner. Det är en socialdemokratisk motion som
              är väl tillgodosedd men formellt avstyrkt när det gäller huruvida
              man ska ha skrivelser från regeringen i ärenden som gäller delegationerna.
              Utrikesutskottet är väl helt överens med motionärerna om sakinnehållet.
              Motionen är dock avstyrkt.
            </seg>
            <seg n="101ded4c">
              Sedan har jag två motioner. Jag tar upp frågan om det olyckliga
              riksdagsbeslut som togs här vad gäller ett så kallat folkmord
              på armenier 1915. Det togs med en rösts övervikt, som alla känner
              till. Jag tycker att det är principiellt tokigt att riksdagen
              på det sättet tar ställning i historiska ärenden. Men om man nu
              har börjat göra det vore det mer naturligt att ta upp frågan om
              Holodomor, massvälten, det folkmord som genomfördes av sovjetkommunisterna
              under Stalins ledning i Ukraina i början av 30-talet. Det ligger
              närmare i tiden. Det var ett större antal människor som dog, som
              fick svälta ihjäl, som skickades till läger och som led svårt
              under kommunistoket. Det finns anledning, om det nu är så att
              riksdagen har ändrat inställning till att diskutera historiska
              saker, att ta upp det här. Därför är jag lite besviken över att
              inte utskottsmajoriteten på ett bättre sätt har tillgodosett min
              motion.
            </seg>
            <seg n="c41c63d1">
              På samma sätt talar vi om konfliktförebyggande och risken för
              att det kan bli folkmordsdiskussioner när det gäller ännu mer
              närliggande områden. Det gäller konflikten i Nagorno-Karabach,
              där Armenien för närvarande ockuperar mer än 20 procent av Azerbajdzjans
              område. FN har antagit ett antal säkerhetsresolutioner om att
              trupperna borde tas tillbaka och att en fredlig lösning ska nås.
            </seg>
            <seg n="94231164">
              Utskottet skriver att man tycker att det ska vara en fredlig
              lösning, och den så kallade Minskgruppen ska jobba vidare. Det
              tråkiga är att länderna det gäller både Azerbajdzjan och Armenien
              inte har förberett befolkningen på att det kommer att behövas
              något slags kompromiss, utan retoriken är lika stark som när kriget
              pågick för 15 år sedan.
            </seg>
            <seg n="ad84d6ff">
              Internflyktingsituationen är svår. Därför är jag besviken över
              att inte utskottet på ett tydligare sätt har tillgodosett den
              motionen. Som företrädare för utskottet borde jag då begära replik
              på mitt anförande, men jag avstår från det just nu, fru talman.
            </seg>
          </u>
          <note type="speaker" n="26fce885">
            Anf. 60 KERSTIN LUNDGREN (c):
          </note>
          <u who="kerstin_lundgren_66285f" xml:id="i-ccc4e9fa7cb8c611-0" n="ac8cccc4" next="i-c6c5c8fea8a887ca-0">
            <seg n="624e4fde">
              Fru talman! Europarådet och dess parlamentariska församling är
              ännu ett av de organ där riksdagen utser ledamöter för att de
              på riksdagens uppdrag ska utveckla vår kontinent.
            </seg>
            <seg n="992af858">
              47 medlemsländer alla utom Vitryssland och Kosovo är medlemmar
              deltar i den parlamentariska församlingens arbete. Det är 209
              normgivande konventioner som verkar för att utveckla vårt Europa.
            </seg>
          </u>
          <note n="6a000190">
            År 2009, fru talman, var märkesår på flera sätt. Europarådet
            hade då funnits i 60 år för att utveckla normer för demokrati,
            mänskliga rättigheter och rättsstatlighet bland medlemsstaterna.
          </note>
          <u who="kerstin_lundgren_66285f" xml:id="i-c6c5c8fea8a887ca-0" n="ac8cccc4" prev="i-ccc4e9fa7cb8c611-0">
            <seg n="ebd399dd">
              Precis som framgick av Göran Lindblads inlägg tidigare har mycket
              av verksamheten under föregående år berört valet av generalsekreterare.
              Det har stormat en hel del i den parlamentariska församlingen
              under det gångna året kring just generalsekreterarvalet. Men samtidigt
              tror jag att vi alla kan konstatera att det också har lett till
              ett närmande och till nya arbetsformer mellan ministerkommittén
              och den parlamentariska församlingen. Det har alltså resulterat
              i något som åtminstone verkar hoppfullt för framtiden när det
              gäller samverkan, fru talman.
            </seg>
            <seg n="a3d92600">
              Den nya generalsekreteraren har också varit klar på att fokusera
              Europarådets arbete på ett tydligare sätt och har en reformagenda
              för kommande år. Det är någonting som jag starkt välkomnar. Det
              är nödvändigt att fokusera Europarådets arbete, att tydligt arbeta
              med Europakonventionen och Europadomstolen och att nå en uppföljning
              av domstolens beslut.
            </seg>
            <seg n="b0150a37">
              Europadomstolen är det mest kraftfulla verktyg som vi har för
              att säkra mänskliga rättigheter. Det är också glädjande att vi
              nu äntligen har fått ett nytt protokoll, protokoll 14. Det har
              länge diskuterats och har nu ratificerats av Ryssland. Därmed
              kan en reformering av domstolen genomföras. Det är någonting som
              kommer att vara oerhört avgörande för utvecklingen under kommande
              år.
            </seg>
            <seg n="d48bc851">
              Ett annat område som är viktigt för Europarådet är MR-kommissarien,
              som bevakar, granskar och prövar hur medlemsländerna följer upp
              mänskliga rättigheter och konventioner. MR-kommissarien fokuserar
              mycket medvetet på ett antal områden, återrapporterar och ställer
              krav, har stor respekt hos medlemsländerna och är också en av
              de få som har kunnat verka i diskussionen om internflyktingar,
              inte minst i Abchazien och i Sydossetien, där andra knappast haft
              möjlighet att agera.
            </seg>
            <seg n="53e1e838">
              Monitoring är ett av de centrala instrumenten i Europarådets
              arbete. Monitoring handlar om att granska och följa upp följa
              upp nya medlemsstaters åtaganden och vad som hänt över tid. Det
              finns skäl att skärpa monitoring från ministerkommitténs sida
              när det gäller uppföljning av domstolens beslut. Det lämnar mycket
              i övrigt att önska. Många länder struntar ganska uppenbart i vad
              domstolen har kommit fram till.
            </seg>
            <seg n="8f47f678">
              Från den parlamentariska församlingens sida är det viktigt att
              understryka vikten av monitoring som är kraftfull och tydlig.
              Det finns en fara, fru talman och jag anknyter även här till Göran
              Lindblads inlägg i att man intar någon form av försiktighetsprincip
              i sin granskning av länderna. Då blir Europarådet en del av en
              allmän parlamentarisk församling som inte fokuserar på sitt tydliga
              uppdrag, nämligen mänskliga rättigheter, demokrati och rättsstatlighet.
              Det är detta som ska stå i fokus i den parlamentariska församlingens
              arbete, i Europarådets arbete. Man ska vara en tydlig röst och
              vakthund när det gäller dessa områden. Klarar Europarådet inte
              det uppdraget utan blir en allmän vänlig församling kommer Europarådet
              att tappa sin legitimitet.
            </seg>
            <seg n="d84c3d38">
              Är vi inte vaksamma på detta område, inte minst med tanke på
              vad som har hänt under det gångna året vad gäller kriget mellan
              Georgien och Ryssland och de följdverkningar som det har fått
              i den parlamentariska församlingen, riskerar vi att hamna på ett
              sluttande plan. Då kommer vi, fru talman, med stor sannolikhet
              att få se ett europaråd som är urvattnat och ett europaråd och
              en europadomstol till vilka EU inte vill ansluta. Då tappar vi
              det gemensamma rättsstatliga rummet för normer när det gäller
              mänskliga rättigheter, demokrati och rättsstatlighet på vår kontinent.
              Det vore mycket beklagligt, för då får vi på nytt en mur i Europa
              med två normsystem där EU blir den kraftfulla och Europarådet
              den svaga parten. Det, fru talman, vill jag inte se. Jag önskar
              ett Europa som är helt på detta område. För människornas och för
              de mänskliga rättigheternas skull är detta en väg att värna.
            </seg>
          </u>
          <note type="speaker" n="62fe2e18">
            Anf. 61 MORGAN JOHANSSON (s):
          </note>
          <u who="morgan_johansson_c92f40" xml:id="i-d2f62450570a9b74-0" n="031e7db1">
            <seg n="15eab1fc">
              Fru talman! Björn von Sydow, som leder den socialdemokratiska
              gruppen i Europarådsdelegationen och som står som första namn
              på den motion som jag tänker tala om, har fått förhinder. Han
              har därför bett mig redogöra för vår syn på vad utskottet har
              sagt om regeringens återrapporteringsskyldighet vad avser arbetet
              i Europarådets ministerkommitté.
            </seg>
            <seg n="8ed23878">
              Europarådet har spelat en viktig roll för Europas politiska utveckling
              under efterkrigstiden, kanske viktigare än vad många har klart
              för sig. Utan Europarådet skulle respekten för mänskliga rättigheter,
              demokrati och rättsstatens principer vara på en avsevärt lägre
              nivå på vår kontinent; det är jag helt övertygad om. Dödsstraffet
              hade aldrig varit avskaffat i Europa om inte Europarådet och Europakonventionen
              hade funnits, och Guantánamofängelset skulle aldrig kunna inrättas
              i Europa.
            </seg>
            <seg n="e1b856f0">
              Ofta blandas Europarådet ihop med EU-samarbetet. Under min tid
              i regeringen jobbade jag mycket med EU:s institutioner, ministerrådet,
              kommissionen och Europaparlamentet. EU-samarbetet är bra på många
              sätt, men ibland kan perspektiven i dessa samtal bli lite väl
              snäva.
            </seg>
            <seg n="0df4b1c5">
              Europarådet kan inte jämföras med EU vad gäller politisk bredd
              och djup, men det är en stor tillgång att Europarådet samlar hela
              Europa, 47 medlemsländer mot EU:s 27. Det ger en fördjupad förståelse
              för hur vår kontinent ser ut. Det saknar inte heller vikt att
              länder som Ryssland, Turkiet och Ukraina är med.
            </seg>
            <seg n="e5de2bd5">
              Inte sällan får vi i Europarådsförsamlingen hantera storpolitiska
              konflikter, till exempel kriget mellan Ryssland och Georgien.
              Häromåret hade vi Kosovofrågan; vi har Cypernfrågan.
            </seg>
            <seg n="7950ecde">
              Till Göran Lindblad, som gav uttryck för en mer konfrontativ
              linje mot Ryssland, vill jag säga följande. Europarådets krav
              på Ryssland har varit mycket tydliga. Det var dock inget alternativ
              för Europarådet att klippa av samarbetet med Ryssland och kasta
              ut Ryssland ur samarbetet. Det är lätt att bränna broar, Göran
              Lindblad, men det är ofta svårt att bygga upp dem igen.
            </seg>
            <seg n="e6986f7d">
              Det är en viktig sak att Europarådet samlar Östeuropa, Centraleuropa
              och Västeuropa till en arena där alla kan mötas. Europarådet saknar
              inte heller maktbefogenheter. Det finns en mjuk makt genom de
              resolutioner och rekommendationer vi antar. Det finns också en
              hård makt genom de domstolsutslag som kommer från Strasbourgdomstolen.
            </seg>
            <seg n="e256397f">
              Det är viktigt att det arbete som görs också återrapporteras
              till riksdagen löpande. Vi som sitter i Europarådsdelegationen
              har gjort detta genom den skrivelse som ligger på riksdagens bord,
              men regeringen har tydligen tvekat när det gäller att redovisa
              vad regeringen har gjort i Europarådets ministerkommitté. Det
              är bakgrunden till Björn von Sydows motion.
            </seg>
            <seg n="55f99d61">
              Europarådet uppmanade redan 1967 medlemsländernas regeringar
              att regelbundet återrapportera till sina respektive parlament
              om arbetet i ministerkommittén och att göra det årligen. Förra
              året kom den svenska regeringen med sin skrivelse först på hösten.
              Inför detta år nåddes vi av uppgifter om att regeringen inte tänkte
              lämna någon skrivelse alls. Vi ville därför markera vikten av
              återrapporteringen genom denna motion. Vi fick nämligen intrycket
              att regeringen ville spela ned Europarådets roll, vilket i så
              fall, enligt vår uppfattning, hade varit mycket olyckligt.
            </seg>
            <seg n="7cb03ef3">
              Nu har utrikesutskottet agerat kraftfullt och gjort klart för
              regeringen att en sådan här skrivelse ska fram. I betänkandet
              finns en stark skrivning om att utskottet förutsätter att regeringen
              under 2010 återkommer till riksdagen med en skrivelse om verksamheten
              inom Europarådets ministerkommitté. Det är en skarp uppmaning
              till regeringen. Vi ser fram emot en sådan skrivelse under våren
              eller till hösten oavsett vilken regering det då blir. Motionens
              syfte är därmed tillgodosett, och jag ställer mig därmed bakom
              betänkandet.
            </seg>
            <seg n="24b1db6a">
              Fru talman! Innan jag slutar ska jag säga ett par ord om tidigare
              inlägg. För åhörarna måste den debatt som Göran Lindblad försökte
              föra framstå som surrealistisk. Han företräder ett utskott som
              har avstyrkt hans egen motion. Han är missnöjd med det men vågar
              inte yrka bifall till sin egen motion, för då skulle han få rösta
              emot sin egen motion i kammaren. Jag tror att detta blir helt
              obegripligt för en utomstående. Man måste välja sida. Antingen
              är du för din egen majoritet, Göran Lindblad, eller så är du emot
              den.
            </seg>
            <seg n="f955d061">
              Det blev inte bättre när man hörde argumentationen om massvälten
              i Ukraina, Göran Lindblad. Du vill beteckna det som folkmord och
              drog en parallell till Armenienfrågan. Logiken blir då följande.
              Eftersom riksdagen enligt din uppfattning har gjort fel en gång
              ska riksdagen göra fel en gång till genom att också beteckna denna
              historiska händelse som folkmord. Två fel skulle alltså på något
              sätt bli ett rätt. Det fungerar inte så, Göran Lindblad. Jag tycker
              att du ska tänka igenom logiken i din position en stund till.
            </seg>
          </u>
          <note type="speaker" n="5bd303d3">
            Anf. 62 GÖRAN LINDBLAD (m) replik:
          </note>
          <u who="goran_lindblad_7c98b1" xml:id="i-ac2fdf3ed5d2d45c-1" n="20e0c541">
            <seg n="f38bd360">
              Fru talman! Låt mig först klara ut frågan om Ryssland. Jag antar
              att Morgan Johansson avsiktligt missförstod det jag sade. Jag
              sade att om Europarådet ska vara relevant måste man inta en tydlig
              hållning när medlemsländerna inte uppfyller minimikraven för medlemskap,
              när medlemsländerna inte rättar sig efter de beslut som tas i
              den parlamentariska församlingen eller har tagits av ministerkommittén.
              Ryssland struntar totalt i detta. Man måste ha någon form av påföljd.
            </seg>
            <seg n="63282398">
              Jag sade inte att man ska sluta ha en dialog. Jag sade inte att
              man ska utesluta Ryssland. Man ska tvärtom ha dem med, men man
              måste göra en tydlig markering.
            </seg>
            <seg n="85ae0e8e">
              När det gäller mina egna motioner, Morgan Johansson, är det alldeles
              uppenbart att det är meningslöst att yrka bifall eftersom jag
              inte skulle kunna få någon majoritet för dem i kammaren. Jag tycker
              att det är viktigt att ta upp frågan och driva debatten. Principfrågan
              om huruvida riksdagen ska ta ställning i historiska händelser
              är viktig. Jag tycker fortfarande att det var fel att man gjorde
              det i det här fallet. Om riksdagen har en annan hållning när det
              gäller historiska händelser måste vi behandla alla andra historiska
              händelser. Jag vill sätta det på sin spets genom att i de här
              motionerna, och framför allt den om Holodomor, ta upp frågan om
              det kanske är så att riksdagsmajoriteten vill att man tar ställning
              i historiska händelser. Eller var det bara politiska skäl när
              det gällde det så kallade folkmordet på armenier i Turkiet? Man
              kanske egentligen inte ändrade på principen utan det var av andra
              politiska skäl. Socialdemokraterna kanske ville tillgodose resten
              av den rödgröna oppositionen och vara hyggliga och vänliga; det
              var alltså politisk taktik.
            </seg>
            <seg n="a328b9cd">
              Det är den diskussionen jag vill föra upp här i kammaren.
            </seg>
          </u>
          <note type="speaker" n="377c7493">
            Anf. 63 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-d2f62450570a9b74-1" n="031e7db1">
            <seg n="f75754ff">
              Fru talman! Jag blir lite överraskad när Göran Lindblad säger
              att det är meningslöst att yrka bifall eftersom han ändå inte
              får majoritet för det. I så fall skulle ju vi i oppositionen aldrig
              yrka bifall till våra förslag eftersom de varje gång röstas ned
              av majoriteten. Om du har väckt en motion och går upp i talarstolen
              och är uppenbart missnöjd med hur den har behandlats och pläderar
              för den måste du löpa linan ut och slåss för den och ställa frågan
              på sin spets.
            </seg>
            <seg n="cdf72cbe">
              Det var det jag kritiserade och tyckte var egendomligt.
            </seg>
            <seg n="694a534e">
              Armenienfrågan kontra massvälten i Ukraina är en ny fråga som
              Göran Lindblad tar upp. Han gör det mot bakgrund av vad som skedde
              i Armenien. Riksdagen är långt ifrån ensam bland parlamentariska
              församlingar om att ha sagt att det som hände i östra Turkiet
              var att betrakta som folkmord.
            </seg>
            <seg n="bc93a318">
              Nu tar man upp en ny diskussion om massvälten i Ukraina och alla
              de dödsfall och den massaker som skedde där. Låt oss diskutera
              det. Det får vi väl göra. Men använd det inte som en inrikespolitisk
              konflikt. Göran Lindblad försöker nämligen göra detta till någon
              sorts inrikespolitisk diskussion när det i själva verket handlar
              om mycket större och viktigare ting.
            </seg>
          </u>
          <note type="speaker" n="96b58e43">
            Anf. 64 GÖRAN LINDBLAD (m) replik:
          </note>
          <u who="goran_lindblad_7c98b1" xml:id="i-ac2fdf3ed5d2d45c-2" n="20e0c541">
            <seg n="aa3daf5f">
              Fru talman! Det är uppenbart att Morgan Johansson inte vet vilken
              fot han ska vila på. Han säger att det inte är inrikespolitiskt.
              Samtidigt säger Morgan Johansson att principen ligger fast. Tycker
              inte Morgan Johansson att principen att vi inte ska rösta om historiska
              händelser borde ha legat fast?
            </seg>
            <seg n="ad8d1f01">
              Antingen har man ändrat principen och då ska vi diskutera och
              rösta om alla historiska händelser som kommer upp, eller också
              vidhåller man den gamla hållningen att vi inte ska göra det och
              då måste man erkänna att det här var ett rent inrikespolitiskt
              taktiskt grepp av det ena eller andra skälet. Att andra parlament
              i andra länder har fattat beslut i den här frågan är fullständigt
              irrelevant.
            </seg>
            <seg n="38b4af2a">
              Andra parlament i andra länder diskuterar och röstar väldigt
              ofta om inrikespolitiska och utrikespolitiska händelser som har
              hänt bakåt i historien.
            </seg>
            <seg n="3f7e5b92">
              För mig är det viktigt att föra upp principdiskussionen. Om en
              riksdagsmajoritet har ändrat principen måste vi också ha möjlighet
              att driva andra frågor. Då kommer riksdagen att arbeta på ett
              annat sätt än tidigare.
            </seg>
          </u>
          <note type="speaker" n="4886b1ba">
            Anf. 65 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-d2f62450570a9b74-2" n="031e7db1">
            <seg n="6a96ef10">
              Fru talman! Det är ingen princip som har ändrats. Det finns kriterier
              uppställda för vad som ska betraktas som folkmord. De händelser
              som kvalificerar sig för de kriterierna ska vi betrakta som folkmord.
            </seg>
            <seg n="b6f9f862">
              När det gäller Armenien vet vi betydligt mer om vad som hände
              och hur organiserat det var än när det gäller den fråga som Göran
              Lindblad tar upp.
            </seg>
            <seg n="bbddfa9c">
              Ju mer man vet om vad som faktiskt har hänt desto mer kan man
              uttala sig om vad som egentligen inträffade. Därmed kan man också
              betrakta det på olika sätt om det var ett folkmord eller inte.
            </seg>
            <seg n="36070004">
              Det är inga principer som har förändrats. Det som har hänt är
              att riksdagen har sagt att det som inträffade när Ottomanska riket
              föll samman i samband med första världskriget är att betrakta
              som folkmord. Inga principer har förändrats.
            </seg>
          </u>
          <note type="speaker" n="2c90d727">
            Anf. 66 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-052220ec43f4898f-5" n="ac8cccc4">
            <seg n="244ac31c">
              Fru talman! Jag begärde replik för att klargöra att utrikesutskottet
              har samma hållning i ärendet om Holodomor som när vi diskuterade
              folkmord på armenier med flera. I båda fallen avstyrkte utrikesutskottet
              motionerna. Vi har en konsekvent hållning i den här delen.
            </seg>
            <seg n="67a55ed1">
              Förra veckan hade Europarådet en session. Då hade Europarådets
              ledamöter, bland annat Morgan Johansson, möjlighet att rösta i
              frågan om Holodomor. Det vore intressant för kammaren att få höra
              hur Morgan Johansson valde att lägga sin röst. Var det ett folkmord
              eller var det inte det? Då gällde omröstning för alla.
            </seg>
            <seg n="82919a2c">
              Jag var inte närvarande eftersom jag var tvungen att åka hem,
              fru talman, och är därför nyfiken att få reda på detta.
            </seg>
          </u>
          <note type="speaker" n="b66c68b5">
            Anf. 67 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-d2f62450570a9b74-3" n="031e7db1">
            <seg n="bfea00ec">
              Fru talman! Vi har varit helt konsekventa i frågan. Vi vet för
              lite för att kunna uttala oss om huruvida detta skulle vara att
              betrakta som ett folkmord. Det gav vi uttryck för i Europarådets
              församling förra veckan. Här finns total konsekvens.
            </seg>
            <seg n="d5be81c8">
              Det skulle vara intressant att få veta Kerstin Lundgrens uppfattning.
              Hon har inte bekänt färg. Vad tycker Kerstin Lundgren om Göran
              Lindblads försök att föra in ytterligare en händelse som tydligen
              ska betraktas som folkmord. Vad tycker Kerstin Lundgren om det?
            </seg>
          </u>
          <note type="speaker" n="a7bfa41e">
            Anf. 68 KERSTIN LUNDGREN (c) replik:
          </note>
          <u who="kerstin_lundgren_66285f" xml:id="i-052220ec43f4898f-6" n="ac8cccc4">
            <seg n="262a95fc">
              Fru talman! Jag har bekänt färg. Jag har yrkat bifall till förslaget
              i utrikesutskottets betänkande. Det innebär ett konsekvent avslag
              på motionen. Jag är något förvånad över att Morgan Johansson inte
              uppfattade det.
            </seg>
            <seg n="731b4d8a">
              Fru talman! Jag noterade att Ukrainas parlament har tagit ställning
              och sagt att det är folkmord. Där finns det en hållning som ligger
              något så när nära Anfal och ett domslut som gällde kurderna och
              behandlingen från Saddam Husseins sida.
            </seg>
            <seg n="6b468dde">
              Socialdemokraterna valde en hållning där; här väljer man en annan
              hållning. Det är intressant.
            </seg>
          </u>
          <note type="speaker" n="02a28521">
            Anf. 69 MORGAN JOHANSSON (s) replik:
          </note>
          <u who="morgan_johansson_c92f40" xml:id="i-d2f62450570a9b74-4" n="031e7db1">
            <seg n="1e0607b4">
              Fru talman! Jag förstår inte vad vi bråkar om, Kerstin Lundgren.
              Vi är ju överens i sakfrågan, när det gäller hur den här motionen
              ska behandlas.
            </seg>
          </u>
          <note type="speaker" n="bad86670">
            Anf. 70 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_b5d653" xml:id="i-f81b99174e40df35-0" n="d3dc52d9">
            <seg n="0fd35f6c">
              Fru talman! Jag vill uttrycka min oro för Europarådets framtid.
              Europarådet fyllde 60 år 2009. Europarådet är tämligen okänt i
              Sverige och övriga medlemsländer. Europarådet har 47 medlemsländer
              alla Europas länder utom Vitryssland som inte får vara med. Alla
              förstår nog varför Vitryssland inte får vara med.
            </seg>
            <seg n="8990bfb4">
              Europarådet har som huvuduppgift att värna mänskliga rättigheter,
              demokrati och rättsstatsprinciper. Europarådet har många institutioner.
              Det är den parlamentariska församlingen, i vilken jag ingår. Det
              är kongressen med parlamentariker från de lokala och regionala
              parlamenten. Det är en kommissionär för mänskliga rättigheter.
              Jag skulle kunna fortsätta uppräkningen.
            </seg>
            <seg n="724c1f07">
              Europarådet har en känd institution. Det är Europadomstolen för
              mänskliga rättigheter i Strasbourg.
            </seg>
            <seg n="370eab64">
              Min oro nummer ett är: Vad kan vara värre för en organisation
              som har mänskliga rättigheter, demokrati och rättsstatsprinciper
              som sin huvuduppgift det är där man ska ha fokus än att två länder
              startar krig mot varandra? Detta hände i augusti 2008.
            </seg>
            <seg n="5bdbb774">
              Europarådets arbete har sedan dess speciellt under 2009 som vi
              i dag diskuterar i stort sett präglats av detta krig mellan Ryssland
              och Georgien. Vad kan då egentligen vara värre än att när Europarådet
              antar ett antal resolutioner struntar ett av länderna som berörs
              i detta fall Ryssland totalt i dessa resolutioner, medan Georgien
              uppfyller i princip allt? Jag vill påstå att inget kan vara värre
              och mer förödande för en organisation än det som har skett.
            </seg>
            <seg n="cf666a01">
              Att Ryssland totalt ignorerar Europarådets tre resolutioner gör
              inte bara att Rysslands respekt och trovärdighet är i gungning
              utan att hela Europarådets respekt och trovärdighet, såväl internt
              mot andra medlemsländer som externt mot det internationella samfundet,
              är i gungning och står på spel.
            </seg>
            <seg n="7ea19669">
              För inte är det så att det ska sluta med att vi har olika regler
              för olika länder, alltså double standards, som har nämnts här
              tidigare? Fortsättning lär följa i år 2010. Vi vet att denna fortsättning
              på konsekvenserna av kriget mellan Georgien och Ryssland redan
              har inletts.
            </seg>
            <seg n="fcf06c7a">
              Jag undrar ibland om Rysslands agerande, och då tänker jag på
              Kreml och de som leder Ryssland, i Europarådet kan sammanfattas
              med ett uttalande från Marx, inte Karl Marx som många kanske tror
              att jag skulle komma med nu utan Groucho Marx, en av bröderna
              Marx. Han sade: Jag skulle aldrig vilja vara med i en klubb som
              accepterar mig som medlem.
            </seg>
            <seg n="937fcef1">
              Det är så jag känner när Ryssland agerar i Europarådet.
            </seg>
            <seg n="efa8f50a">
              Min oro nummer två för Europarådets framtid: Europarådets alla
              institutioner måste hålla sig inom de fokusområden som vi har,
              alltså huvuduppgifterna mänskliga rättigheter, demokrati och rättsstatsfrågor.
              Vi har valt en ny generalsekreterare, och han har lagt fram ett
              reformförslag. Men frågan är om det kommer att räcka. Jag tvivlar
              personligen på att det kommer att räcka för att vi ska kunna hålla
              ihop Europarådet på olika sätt.
            </seg>
            <seg n="f161b4f9">
              Devisen att det är bättre att göra få saker bra än att göra en
              massa saker halvbra eller till och med dåligt gäller verkligen
              Europarådet.
            </seg>
            <seg n="19d210d7">
              Mycket är sagt, och jag ska inte säga så mycket mer. Men jag
              vill säga att jag också instämmer i kritiken och tycker att det
              är beklagligt att regeringen inte har kommit med någon skrivelse
              om ministerkommitténs verksamhet under 2010. Men, precis som utskottet,
              förutsätter jag att den kommer. Då får vi se det positiva i det
              negativa. När den skrivelsen kommer kan vi få ha en ny debatt
              om Europarådets verksamhet.
            </seg>
          </u>
          <note n="cc4ef21f">
            Slutligen yrkar jag bifall till utrikesutskottets förslag i detta
            betänkande.
          </note>
          <note type="speaker" n="34d079e5">
            Anf. 71 KERSTIN LUNDGREN (c):
          </note>
          <u who="kerstin_lundgren_66285f" xml:id="i-052220ec43f4898f-7" n="ac8cccc4">
            <seg n="ffcf7b8e">
              Fru talman! För att inte ett stort frågetecken ska hänga kvar
              i den debatt som jag och Morgan Johansson nyss hade ska jag kortfattat
              säga följande.
            </seg>
            <seg n="b802fb09">
              Folkmordet i Holodomor eller andra folkmord ska diskuteras öppet.
              Man ska kunna forska om dem och kunna granska dem. De ska kunna
              prövas av domstolar och även diskuteras i våra parlament, inklusive
              Europarådet. Men principen är att vi inte politiskt i parlament
              ska rösta och fatta beslut om domar. Vi ska inte döma. Vi ska
              skapa förutsättningar för andra att döma. Den principen gäller
              i utrikesutskottet när vi pratar om Holodomor, och den gällde
              när vi diskuterade folkmord på armenier. Men det låter inte som
              om det är Morgan Johanssons hållning. Det lät som att om han vet
              för lite tar han inte ställning. Men vet han tillräckligt tycker
              han att han ska kunna döma i historiska ärenden. Det är väl om
              detta som diskussionen egentligen handlade?
            </seg>
          </u>
          <note type="speaker" n="11923374">
            Anf. 72 MORGAN JOHANSSON (s):
          </note>
          <u who="morgan_johansson_c92f40" xml:id="i-d2f62450570a9b74-5" n="031e7db1">
            <seg n="d47ea7bc">
              Fru talman! Det råder en viss förvirring. Det är två frågor.
              Det gäller om riksdagen över huvud taget ska säga att några händelser
              är folkmord.
            </seg>
            <seg n="e9ab546f">
              När det gäller till exempel Rwanda eller Förintelsen antar jag
              att riksdagen kan uttala att det är folkmord därför att de lever
              upp till kriterierna för det. Det antar jag att Kerstin Lundgren
              inte skulle ha några bekymmer med.
            </seg>
            <seg n="3add99cc">
              Men när det sedan handlar om andra händelser i historien där
              vi får veta mer om vad som har hänt tycker jag att man kan ha
              en diskussion i alla parlament om även dessa händelser kan betraktas
              som folkmord. Det är inget konstigt.
            </seg>
            <seg n="2d5aaf21">
              Men enligt Kerstin Lundgrens princip skulle det vara fel av oss
              att ens föra en sådan diskussion och fatta sådana beslut. Det
              tycker inte jag. Det är de kriterier som stipuleras för folkmord
              som vi ska ta hänsyn till och som denna debatt handlar om. Sedan
              dömer inte vi någon över huvud taget. Det gör domstolar.
            </seg>
          </u>
          <note type="speaker" n="8fde3bad">
            Anf. 73 KERSTIN LUNDGREN (c):
          </note>
          <u who="kerstin_lundgren_66285f" xml:id="i-052220ec43f4898f-8" n="ac8cccc4">
            <seg n="f76be4cb">
              Fru talman! Diskutera gärna. Det tycker jag är riktigt och viktigt.
              Det gäller oavsett om det gäller Rwanda, Ukraina, Armenien, grekiska
              pontier eller vad vi nu pratar om.
            </seg>
            <seg n="fbcea371">
              Men riksdagen har mig veterligt jag bad riksdagens utredningstjänst
              att undersöka det aldrig fattat beslut i den typen av frågor.
            </seg>
            <seg n="798e6d6b">
              Diskutera gärna dessa frågor, men fatta inte beslut i den typen
              av frågor. Det är det som är den princip som jag har haft. Från
              utrikesutskottet hävdar vi naturligtvis den principen också i
              detta betänkande när vi avstyrker motionen från Göran Lindblad.
              Det var om detta som diskussionen handlade. Det vore bra om vi
              vore eniga om den principen och om att det inte handlar om att
              vi vet för lite för att ta ställning i den ena frågan men vet
              tillräckligt för att ta ställning i den andra frågan. Då är vi
              ute på ett sluttande plan.
            </seg>
          </u>
          <note n="54f24519">
            I detta anförande instämde Walburga Habsburg Douglas (m).
          </note>
          <note n="f3757d75">
            Överläggningen var härmed avslutad.
          </note>
          <note n="208bed74">
            15 § Vissa frågor om ledighet
          </note>
          <note n="e256b19c">
            Föredrogs
          </note>
          <note type="speaker" n="d8573b9f">
            Anf. 74 LARS LILJA (s):
          </note>
          <u who="lars_lilja_6d4148" xml:id="i-ddad6da21c825715-0" n="723ca7cd">
            <seg n="b91684a4">
              Fru talman! Svenska kyrkan har 6,75 miljoner medlemmar. De medlemmar
              som är över 16 år har rösträtt, och det är val till Svenska kyrkan
              vart fjärde år. I dessa val väljer medlemmarna 36 000 förtroendevalda.
              De agerar lokalt, i 13 stift på regional nivå och på kyrkomötet
              på nationell nivå.
            </seg>
            <seg n="ff4718ca">
              Målet är att det ska finnas en öppen folkkyrka för alla i hela
              landet. Kyrkan har ansvar för underhåll av kyrkor. Det är ett
              kulturhistoriskt värde som vi absolut inte ska förringa. Kyrkan
              har dessutom ansvar för begravningsväsendet.
            </seg>
            <seg n="a2c42f5a">
              Om vi ska ha en demokratisk kyrka är det oerhört viktigt att
              alla, oavsett från vilken grupp av samhället man kommer, ges möjlighet
              att delta i dessa beslutande församlingar. Det får inte bli så
              att kyrkan styrs av pensionärer eller andra som har möjlighet
              att vara lediga på dagarna.
            </seg>
            <seg n="979efe09">
              En förutsättning för att kunna ge alla i samhället möjlighet
              att delta är naturligtvis att man har laglig rätt till tjänstledighet
              för kyrkopolitiska uppdrag. För detta fanns det ett lagstöd till
              och med den 31 december förra året. Det har givetvis att göra
              med att kyrkan skildes från staten. Detta är grunden till det
              speciella regelverk som gällde till och med den 31 december 2009.
              Meningen var att man sedan skulle återkomma med någon form av
              förslag i frågan.
            </seg>
            <seg n="3e0ad23b">
              Vad som hänt är att egentligen inte någonting hänt. Frågan har
              bollats mellan departementen. Kulturdepartementet har inte velat
              ta i frågan. Arbetsmarknadsdepartementet har inte heller riktigt
              velat ta i frågan. Det kan bevisas till exempel av en interpellation
              från Berit Högman till Sven Otto Littorin som handlade just om
              rätten till tjänstledighet för kyrkopolitiska uppdrag. Frågan
              hamnade så småningom hos kulturminister Adelsohn Liljeroth eftersom
              den ansågs tillhöra det departementet, och nu diskuterar vi i
              arbetsmarknadsutskottet frågan om ledighet.
            </seg>
            <seg n="05804cac">
              Det är helt klart, tycker jag, att Svenska kyrkan har en särställning
              bland samfunden i Sverige. Kyrkan har ett överlägset större medlemsantal
              än alla andra samfund och har genom valen vart fjärde år en demokratisk
              uppbyggnad. Även om Svenska kyrkan nu är skild från staten borde
              det, anser vi socialdemokrater, vara självklart och rimligt att
              ha rätt till ledighet för att delta i det kyrkopolitiska arbetet
              just därför att Svenska kyrkan har en särställning med sitt uppdrag
              att bevara kyrkorna och med sitt ansvar för begravningsväsendet.
              Det tycker jag är viktiga argument för att kunna behålla en bra
              demokratisk styrning av den svenska folkkyrkan.
            </seg>
          </u>
          <note n="55b99c99">
            Därför, fru talman, yrkar jag bifall till reservation 1.
          </note>
          <note n="a39777b1">
            I detta anförande instämde Göran Persson i Simrishamn (s).
          </note>
          <note type="speaker" n="37c76b37">
            Anf. 75 JAN ERICSON (m):
          </note>
          <u who="jan_ericson_aca06f" xml:id="i-dfff706130f1acd3-0" n="751fd0ff" next="i-8912a82cc2e7d1aa-0">
            <seg n="8d21918f">
              Fru talman! Det var väl roligt för Lars Lilja att få stöd från
              25 procent av de närvarande här i kammaren.
            </seg>
            <seg n="167f26d2">
              Detta betänkande är kanske inte det mest omfångsrika betänkande
              som arbetsmarknadsutskottet har levererat under denna mandatperiod.
              I huvudsak är det tre frågor som behandlas. Dessa frågor handlar
              om ökad möjlighet till ledighet från arbetet i vissa situationer.
            </seg>
          </u>
          <note n="321d788a">
            Jag vill inledningsvis yrka bifall till utskottets förslag i
            betänkandet och avslag på reservationen.
          </note>
          <u who="jan_ericson_aca06f" xml:id="i-8912a82cc2e7d1aa-0" n="751fd0ff" prev="i-dfff706130f1acd3-0">
            <seg n="807db3cc">
              När det gäller motionsförslaget om rätt till ledighet för förtroendeuppdrag
              inom Svenska kyrkan skriver Socialdemokraterna i en reservation
              att en rätt till ledighet för sådana uppdrag bör införas. Det
              förvånar mig faktiskt lite grann eftersom Socialdemokraterna var
              ett av de partier som bestämt argumenterade för att skilja kyrkan
              från staten. Ända sedan det skedde har Svenska kyrkan, precis
              som Lars Lilja påpekat, haft en särställning när det gäller rätten
              till ledighet för förtroendevalda. Detta var tänkt som en övergångslösning.
              Men, fru talman, en övergångslösning kan inte vara för evigt.
            </seg>
            <seg n="806f3dcb">
              Många andra samfund uppfattar det som väldigt orättvist att Svenska
              kyrkan särbehandlas på det här sättet. Om vi menar allvar med
              att skilja kyrkan från staten ska staten inte vare sig lägga sig
              i kyrkans verksamhet och ställningstaganden i olika frågor eller
              i övrigt ge kyrkan en särställning i lagstiftningen. Det är därför
              mycket rimligt att tiden för de övergångsregler som gällt i tio
              år inte förlängs.
            </seg>
            <seg n="2c643566">
              Jag har själv varit kyrkopolitiker och ledamot av både kyrkoråd
              och kyrkofullmäktige hemma i Sätila församling. Det var jag ända
              fram till 2005. Redan då förlades för det mesta möten och sammanträden
              till kvällstid eller helger för att slippa problem med ledighet
              från jobbet. Om man bara vill går det. De kyrkopolitiskt aktiva
              slipper då löneavdrag det är ju inte alltid som församlingarna
              har råd med ersättning.
            </seg>
            <seg n="dfe09361">
              Det vore orimligt att besluta om en särskild rätt för ledighet
              för förtroendevalda i ett samfund om andra samfund i så fall inte
              erbjuds samma rätt. Det är därför fullt rimligt att tiden för
              övergångsbestämmelserna inte förlängs och att Svenska kyrkan får
              samma regler som andra samfund.
            </seg>
            <seg n="a337971a">
              Reservationen från Socialdemokraterna känns inte riktigt genomtänkt.
            </seg>
            <seg n="565fb212">
              När det gäller det andra ärendet i betänkandet, rätten till tjänstledighet
              för aktiviteter i frivilligförsvaret, har jag en större förståelse
              för förslaget. Frågan har, som Eva Flyborg påpekar i sin motion,
              diskuterats i 18 år utan resultat. Det finns 18 frivilligorganisationer
              som samverkar med Försvarsmakten. Väldigt många människor berörs.
              Frivilligorganisationerna har en viktig funktion inom totalförsvaret
              och är ett viktigt samhällsintresse.
            </seg>
            <seg n="1332a4a1">
              I samband med den stora reformen om värnplikten och organisationen
              av det svenska försvaret kommer många frågor med koppling till
              ledighet för försvarsuppdrag att aktualiseras, så frågan lär återkomma.
              Men fram till dess, alltså fortsättningsvis, får frågan lösas
              från fall till fall i en överenskommelse med arbetsgivaren. I
              vissa kollektivavtal finns det bestämmelser som reglerar ledigheten
              i olika situationer.
            </seg>
            <seg n="124a05e0">
              Det sista ärendet som behandlas i betänkandet handlar om att
              ha en utredning om ett så kallat röddagskonto. Bakgrunden är att
              synen på helgdagar över tid har varierat. Etnisk och religiös
              mångfald i Sverige har aktualiserat att man kanske skulle kunna
              disponera sin ledighet friare eftersom olika människor från olika
              kulturer firar olika helgdagar.
            </seg>
            <seg n="2bbb5e22">
              Det är en intressant tanke, men samtidigt är frågan komplicerad.
              Det kan bli både kostsamt och besvärligt för en arbetsgivare om
              medarbetarna är frånvarande lite hur som helst. Inte minst gäller
              det inom verksamhet som helt stängs under storhelger och som i
              övrigt kräver full bemanning. Det finns många frågor att diskutera
              i samband med de här förslagen. I dagsläget är det väldigt svårt
              att räkna på de samhällsekonomiska effekterna av ett införande
              av ett röddagskonto.
            </seg>
            <seg n="90521672">
              Det är viktigt att påpeka att arbetsmarknadens parter själva
              fritt kan förfoga över frågan och göra anpassningar till enskilda
              förhållanden och branscher. De parter på arbetsmarknaden som vill
              pröva ett röddagskonto innebärande att man kan välja vilka helgdagar
              man är ledig har därför goda möjligheter att den vägen reglera
              frågan.
            </seg>
            <seg n="aaf445c7">
              Fru talman! Efter detta lilla nedslag i frågorna om olika former
              av ledigheter återgår jag till normalläget och till valrörelsen
              som kommer att handla om helt andra saker, till exempel om hur
              vi ska få fler att vara på jobbet.
            </seg>
            <seg n="15350067">
              Det är av betydelse att säga att det även om man värnar arbetslinjen
              också är viktigt med ledighet. Alla behöver vi ibland ladda batterierna
              tillsammans med familj och vänner. För att kommande debatter här
              i dag inte ska inkräkta på den sköna vårkvällen slutar jag här.
            </seg>
            <seg n="92d11e2b">
              Anf. 76 GÖRAN PERSSON i Simrishamn (s):
            </seg>
            <seg n="f9454f11">
              Fru talman! Anledningen till att jag tar några minuter i anspråk
              är att jag representerar Socialdemokraterna i kulturutskottet.
              Vi har tidigare haft frågan på bordet här i kammaren. För ett
              och ett halvt år sedan hade vi också en stor utfrågning bland
              annat om relationsförändringen statenSvenska kyrkan. Detta med
              tjänstledighet var en del av det hela. Vidare gällde det kyrkoantikvarisk
              ersättning samt den mer skattetekniska frågan om så kallade prästlönetillgångar.
            </seg>
            <seg n="1bf6c19e">
              Den aktuella frågan var tänkt som en helhet. Därför var det viktigt
              att de tre aspekterna skulle behandlas lika och samtidigt. Men
              nu blev det så att majoriteten i kulturutskottet valde att skicka
              detta vidare, så det hamnade på arbetsmarknadsutskottets bord.
              Det är inte så att de inte kan handlägga detta; det kan de säkert
              jag har ju här hört representanter från olika sidor. Men det är
              också viktigt att ha klart för sig vad som gäller och vad som
              är bakgrunden i och med relationsförändringen och det som då hände.
            </seg>
            <seg n="82f64fda">
              Utredningen har skett fram till 2000 då relationsförändringen
              kom till stånd. Det skulle vara en övergångsperiod med en kontrollstation
              efter tio år, som nämnts av föregående talare här. Jag instämmer
              i detta med en kontrollstation. Men det var inte sagt vad man
              skulle ta ställning till, så inte någonstans har det varit planerat
              att detta med ledighet för förtroendeuppdrag i Svenska kyrkan
              ska ändras. I stället skulle det vara en kontrollstation, och
              en utvärdering skulle göras så att man kan se hur det har fungerat.
            </seg>
            <seg n="55a3b4a0">
              Nåväl, vad är det då som gäller för Svenska kyrkan? Ja, man har
              fortfarande ett stort ansvar. Som representant för kulturutskottet
              tänker jag mycket på kulturarvet. 460 miljoner kronor per år,
              alltså nästan ½ miljard, av statliga medel går till Svenska kyrkan
              och ska handhas av Svenska kyrkan och av folkvalda politiker och
              samtliga kategorier av människor i samhället. Då är det viktigt
              att inte minst när det gäller Svenska kyrkans kyrkomöte, som varar
              under en 14-dagarsperiod, kunna ta ledigt. Jag är övertygad om
              att arbetsgivarna är välvilligt inställda, men det ska också från
              alla parter kännas naturligt att man får ledigt och kan övervaka
              de olika frågorna.
            </seg>
            <seg n="312bbc0a">
              Hur blir det då jämfört med andra samfund? Ja, bara för att en
              har ledighet för ett förtroendeuppdrag stjälper inte det någon
              annan. Det gör det inte sämre för någon annan. Kanske skulle man
              till och med kunna utvidga det. Jag vill inte lägga fram det förslaget
              här, men det är fullt möjligt.
            </seg>
            <seg n="8672f24a">
              Det var det klarläggande jag ville göra. Jag ville ge lite bakgrund
              till att Svenska kyrkan har en särskild ställning i samhället
              och att staten har ett särskilt ansvar. Det är därför det är viktigt
              att det som rent demokratisk fråga skulle ligga kvar. Nu blev
              beslutet att det försvann i och med ingången av detta år. Vår
              förhoppning var att det skulle kunna fortsätta. Vi får väl se
              vad som händer framöver med denna fråga.
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="93379964">
            16 § Förlängning av lagen om hemlig rumsavlyssning och lagen
            om åtgärder för att förhindra vissa särskilt allvarliga brott,
            m.m.
          </note>
          <note n="e256b19c">
            Föredrogs
          </note>
          <note type="speaker" n="8bd2e380">
            Anf. 77 LENA OLSSON (v):
          </note>
          <u who="lena_olsson_bb92b4" xml:id="i-09ef83ed840b3e3c-0" n="ce55e5f2">
            <seg n="cd816688">
              Fru talman! Vi ska debattera förlängningen av lagen om hemlig
              rumsavlyssning och lagen om åtgärder för att förhindra vissa särskilt
              allvarliga brott. Jag vill börja med att yrka bifall till reservation
              1, som är avslag på propositionen.
            </seg>
            <seg n="68782fab">
              Vänsterpartiet tycker att det är viktigt att bekämpa brott och
              att polisen har de verktyg de behöver för detta. Lika viktigt
              är det att värna rättssäkerheten och effektiviteten och att vi
              tar hänsyn till den personliga integriteten. Lagarna om hemlig
              rumsavlyssning, även kallat buggning, och åtgärder för att förhindra
              vissa särskilt allvarliga brott, även kallat preventiva tvångsmedel,
              föreslogs i propositionen våren 2006. Vänsterpartiet var då motståndare
              till förslaget och kunde medverka till att det särskilda minoritetsskydd
              som finns i regeringsformen gjorde att ikraftträdandet sköts upp
              i tolv månader.
            </seg>
            <seg n="67c52b1f">
              Nu när de tillfälliga lagarna föreslås förlängas är det självklart
              för oss att vi på samma grunder som tidigare är motståndare till
              förslagen. De rättssäkerhetsgarantier som efter kritiken införs
              är nödvändiga men inte tillräckliga för att tillgodose krav på
              rättssäkerhet och skydd för den personliga integriteten. Den underrättelseskyldighet
              till den som utsätts för tvångsmedel som införs är försedd med
              alltför omfattande undantag. Säkerhets- och integritetsskyddsnämnden
              det var bra med detta inrättande, och det var en fråga vi drev
              är enligt oss inte tillräckligt självständig från regering och
              myndigheter.
            </seg>
            <seg n="f5090fd3">
              Vänsterpartiet är motståndare till buggning eftersom vi anser
              att det innebär alltför stora kränkningar av den personliga integriteten
              då effektiviteten i användningen inte är belagd. Som tidigare
              nämnts ser vi inte heller de rättssäkerhetsgarantier som införs
              som tillräckliga, och därför lever man heller inte upp till de
              krav som ställs enligt Europakonventionen när det gäller effektiva
              rättsmedel för att få upprättelse.
            </seg>
            <seg n="a9f73bb1">
              Det är allmänt konstaterat att buggning innebär ett större integritetsintrång
              än de hemliga tvångsmedel som tidigare varit tillåtna i Sverige.
              Hemlig rumsavlyssning buggning, som vi kallar det måste i alla
              fall där avlyssningen pågår en tid anses innebära en mer total
              kontroll än hemlig teleavlyssning. Detta hänger samman med att
              polisen kan lyssna på allt som sägs och även på annat än samtal
              i den avlyssnade lokalen vid alla tider på dygnet, oavsett vilka
              som vistas där. Så som bland annat JO har påpekat kan mängden
              överskottsinformation bli omfattande.
            </seg>
            <seg n="7559426a">
              Det finns dessutom anledning att anta att människor i allmänhet
              är något mer återhållsamma med vad de säger i telefon jämfört
              med vad de säger till varandra på tu man hand. I sin bostad torde
              de allra flesta människor utgå ifrån att ingen annan kan lyssna
              på det som sägs. Till detta kommer att hemlig rumsavlyssning ibland
              måste förenas med den ytterligare kränkning det innebär att polisen
              får rätt att bereda sig tillträde till bostaden för att placera
              ut de tekniska hjälpmedlen.
            </seg>
            <seg n="fa216cbf">
              Försvarare av buggning brukar ofta hävda att den som har rent
              mjöl i påsen inte har något att frukta. Problemet är att det sällan
              går att vara helt säker på vem som har gjort sig skyldig till
              brott. Mikrofoner kommer att placeras i miljöer där oskyldiga
              misstänkta befinner sig. Därtill kommer kränkningar som alltför
              ofta förbises, nämligen de kränkningar som personer i de misstänktas
              omgivning får utstå. Liknande kränkningar förekommer redan i dag
              när det gäller hemlig telefonavlyssning. Där avlyssnas även den
              som den misstänkte samtalar med. Buggning är dock en långt mer
              ingripande åtgärd, vilket gör att drabbandet av oskyldiga blir
              desto allvarligare. Dessutom torde fler oskyldiga drabbas vid
              buggning än vid hemlig telefonavlyssning.
            </seg>
            <seg n="75c53e71">
              Inte heller nu när lagen har använts i några år har man kunnat
              belägga metodens effektivitet på ett bra sätt. Detta konstateras
              i utredningen Utvärdering av buggning och preventiva tvångsmedel
              , SOU 2009:70. I utredningen konstateras också att det saknas
              metoder för att utvärdera effektiviteten. Till skillnad från denna
              utredning och regeringen anser vi att man inte ska förlänga lagen
              för att testa effektiviteten ytterligare och i avvaktan på att
              man tar fram bättre utvärderingsmetoder. I och med att man säger
              att man inte vet hur effektiv lagstiftningen är har man också
              uttryckligen erkänt att man inte uppfyller vad som krävs enligt
              regeringsformen och Europakonventionen när man stiftar så pass
              integritetskänsliga lagar. Lagstiftningens effektivitet måste
              i stället beläggas i förväg.
            </seg>
            <seg n="abd7cfe7">
              Jag stannar där eftersom jag vet att Mehmet Kaplan ska tala efter
              mig. Vi har en gemensam motion, och han får tala ytterligare om
              det preventiva tvångsmedlet.
            </seg>
          </u>
          <note type="speaker" n="1e397bd5">
            Anf. 78 MEHMET KAPLAN (mp):
          </note>
          <u who="mehmet_kaplan_727649" xml:id="i-68682fe7ac2728e5-0" n="75a4bb27">
            <seg n="b0f5b4c6">
              Fru talman! Tack, Lena Olsson, för en utomordentlig redogörelse
              för den gemensamma åsikt vi har i frågan! Jag vill yrka bifall
              till vår gemensamma reservation, nämligen reservation nr 1.
            </seg>
            <seg n="900976a2">
              Vad är det som gör att frågan om buggning har haft så svårt att
              få gehör under årens lopp? Det kan man undra. Vi i Miljöpartiet
              fanns inte ens när diskussionerna kom i gång under tidigt 70-tal.
              Däremot har våra samarbetspartier, Socialdemokraterna och Vänsterpartiet,
              på olika sätt varit inblandade i detta med buggning. Det intressanta
              är att den nuvarande regeringen och allianspartierna har haft
              många olika åsikter i frågorna. Jag skulle vilja ta upp ett antal
              exempel på kritik och invändningar mot buggning och tvångsmedel
              som har förekommit under årens lopp för att ge perspektiv på hur
              denna typ av frågor har hanterats.
            </seg>
            <seg n="1a9a62d6">
              Fru talman! Dessa exempel på kritik och invändningar går att
              hitta på många olika forum i riksdagens eget arkiv, ute på nätet
              och genom att prata med människor som är insatta i frågorna. Om
              vi tittar på vad som sades i början av 70-talet fanns det ett
              betänkande som hette Skydd mot avlyssning . Där skrev man: Företrädare
              för Rikspolisstyrelsen önskar inte heller att särskilda regler
              stiftas som ger polisen rätt att använda integritetsfarlig apparatur.
            </seg>
            <seg n="f1f80c24">
              Man kan tycka att det är lite lustigt med ordval som apparatur,
              men det är själva andemeningen och innehållet som är det viktiga.
              Även om det har gått väldigt lång tid, och vi tycker att brottsligheten
              i viss mån har förändrats och blivit global, är det grunden i
              det här citatet som jag vill lyfta fram.
            </seg>
            <seg n="d2e0ab80">
              Jag fortsätter att läsa ur betänkandet: Det kan befaras att medborgarnas
              förtroende för polisen och kanske också andra myndigheter kunde
              minskas om myndigheterna fick rätt att skaffa sig information
              om deras privatliv utan deras vetskap. Den skada som detta skulle
              innebära kan på sikt vara större än värdet av att ett antal brott
              klaras upp.
            </seg>
            <seg n="010f92f5">
              Det här finns i ett betänkande som skrevs för 40 år sedan.
            </seg>
            <seg n="ef7a2c52">
              Då infinner sig frågan: Hur kan detta vara lika aktuellt i dag?
              Är det inte så att brottsligheten är mycket farligare, att vi
              har ett farligare samhälle i sig, som gör att vi behöver nya metoder?
              Eller är det så att de här metoderna inte är särskilt nya utan
              har funnits alltid? Sättet att utföra dem på har varierat. I vissa
              länder har man begagnat sig av detta eftersom länderna är diktaturer
              och inte har något som helst rättssäkerhetstänkande, men i demokratier
              har diskussionen alltid förts.
            </seg>
            <seg n="ad905a0f">
              Fru talman! Jag vill ta upp ytterligare ett inlägg i debatten,
              nämligen från 1980 tio år senare. En departementsskrivelse formuleras
              på det här sättet: Å andra sidan är sådan avlyssning, varom här
              är fråga, ett betydligt mer djupgående ingrepp i den personliga
              integriteten än telefonavlyssning. Den är också mer svårkontrollerad
              och kan bland annat av det skälet leda till ryktesspridning och
              bristande förtroende för polisen och andra myndigheter.
            </seg>
            <seg n="3f951a20">
              Vi som sitter i justitieutskottet måste se till medborgarnas
              väl och ve i första hand, och de metoder vi har ska utföras av
              polisen. Men det är just polisen det pratas om här, att det är
              viktigt att förtroendet är fortsatt högt i detta hänseende.
            </seg>
            <seg n="048411ae">
              Narkotikakommissionen på 80-talet fortsätter prata om avlyssning:
              Det vore synnerligen olyckligt om misstanke uppstod att avlyssning
              kunde ske utan lagliga beslut. Blotta misstanken kunde äventyra
              allmänhetens tilltro till polisens arbete och över huvud taget
              få allvarliga följder för samhällsklimatet.
            </seg>
            <seg n="eaebc866">
              Är det så att det bara är Miljöpartiet och Vänsterpartiet som
              har de här tankarna och funderingarna? Är det så som majoriteten
              försöker få det till, att vi inte vill ta något ansvar för rikets
              säkerhet och brottsbekämpning? Eller är det kanske så att de här
              tankarna och funderingarna alltid har funnits och fortfarande
              finns men tyvärr ibland döljs i ivern att försöka framstå som
              handlingskraftig?
            </seg>
            <seg n="6da28844">
              Man fortsätter i denna text, och detta är 1983: En känsla, om
              än obefogad, av att ständigt kunna vara avlyssnad kan riskera
              att bli spridd bland medborgarna. Kommissionen anser att de gynnsamma
              effekter som kan stå att vinna genom att införa hemlig avlyssning
              med mikrofoner som ett nytt tvångsmedel och som av praktiska skäl
              torde bli ganska begränsade inte uppväger de negativa följder
              som det skulle kunna få.
            </seg>
            <seg n="8204cf59">
              Man var orolig. Är det så att man bara på den tid som gått sedan
              det här skrevs har blivit så mycket duktigare på att vara rättssäker
              så att vi inte behöver tänka på denna oro, eller är det så att
              de som skrev detta var hemliga miljöpartister och vänsterpartister?
            </seg>
            <seg n="baa3cbea">
              Jag vill avsluta med ett citat från rätt nära i tiden, i början
              av det här seklet, år 2000 när det som då hette Svenska Helsingforskommittén
              skrev följande: Det framgår tydligt av den redovisade inställningen
              hos de tillfrågade brottsbekämpande myndigheterna att användandet
              av buggning i stort sett enbart kan komma till nytta om polisen
              tillåts placera utrustningen varhelst de önskar.
            </seg>
            <seg n="ab35ef1c">
              Visst det är sannolikt att när alla människor kan kontrolleras,
              när polis kan bryta sig in i alla privata utrymmen och all tänkbar
              information kan komma i händerna på polisens brottsutredare, då
              kan också nästan alla brott klaras upp. Ett sådant kontrollsamhälle
              är det dock få som önskar sig.
            </seg>
            <seg n="636e8c04">
              (Applåder)
            </seg>
          </u>
          <note type="speaker" n="c7c1eab6">
            Anf. 79 ANDERS HANSSON (m):
          </note>
          <u who="anders_hansson_f702ea" xml:id="i-f7b6b62032baa833-0" n="91ef78e1" next="i-05edae0b24345330-0">
            <seg n="f15d2a72">
              Fru talman! Jag får börja med att säga att jag i dag är stand-in
              för Ulrika Karlsson i Uppsala som har lämnat detta ärende till
              mig. Ni får nöja er med mig i stället. Jag hoppas att ni inte
              blir besvikna utan att det ska gå lika bra.
            </seg>
          </u>
          <note n="a7932abe">
            I detta betänkande behandlar utskottet propositionen som föreslår
            att lagen om hemlig rumsavlyssning och lagen om åtgärder för att
            förhindra vissa särskilt allvarliga brott ska fortsätta gälla
            till och med den 31 december 2012.
          </note>
          <u who="anders_hansson_f702ea" xml:id="i-05edae0b24345330-0" n="91ef78e1" prev="i-f7b6b62032baa833-0">
            <seg n="ed881a2c">
              Regeringens förslag har granskats av Lagrådet som har lämnat
              förslaget utan erinran. Fem motionsyrkanden har väckts av v och
              mp. Vänsterpartiet vill avslå propositionen. Miljöpartiet vill
              varken att lagen om hemlig rumsavlyssning eller lagen om åtgärder
              för att förhindra vissa särskilt allvarliga brott ska förlängas.
              De vill alltså inte att polisen ska ha de här verktygen i kampen
              mot den organiserade och ytterst grova brottsligheten.
            </seg>
            <seg n="78e58efe">
              Vi anser tvärtemot v och mp att det är bra att polisen kan förhindra
              särskilt farliga brott som terroristbrott, brott mot rikets säkerhet,
              högmålsbrott och allmänfarliga brott. För att vara mer konkret
              kan jag säga att dessa brott betyder mordbrand, grov mordbrand,
              mord, människorov, grovt sabotage, uppror, väpnat hot mot laglig
              ordning, grovt spioneri, kapning, allmänfarlig ödeläggelse, flygplanssabotage,
              spridande av gift och smitta och olovlig befattning med kemiska
              vapen, för att nämna några av dessa allvarliga brott.
            </seg>
            <seg n="e9a20f46">
              Det är således en grov och allvarlig brottslighet som utgör ett
              hot mot nationens säkerhet, demokratins fundament och människors
              trygghet. Det är samhällsomstörtande brottslighet.
            </seg>
            <seg n="93a4869d">
              Även om v och mp inte vill att polisen ska ha de här verktygen
              som vi talar om i dag vill ändå s det, och det tycker jag att
              s ska ha all heder av. Samtidigt kan man inte låta bli att tänka
              just på hur man ska lösa denna fråga inom vänsteroppositionen.
              Man måste ju komma överens om man ska vara ett alternativ till
              regeringsmakten nästa mandatperiod. Vilket parti kommer att släppa
              sina krav och foga sig efter de andras eller den andras önskemål?
            </seg>
            <seg n="5773f5cc">
              Fru talman! Det är viktigt att betona att hemliga tvångsmedel
              är ett yttersta hjälpmedel för våra brottsbekämpande myndigheter
              att inhämta information för vissa förundersökningar. Det krävs
              att någon är skäligen misstänkt för brottet, att åtgärderna är
              av synnerlig vikt för utredningen och att ett mindre ingripande
              inte är tillräckligt.
            </seg>
            <seg n="24960921">
              Om man ska gå in på buggningen: Kan man bugga vem som helst?
              Kan man registrera vem som helst? Nej, det kan man faktiskt inte.
              Grunden för buggning är att polisen ges en möjlighet till tvångsmedelsanvändning
              vid förundersökning, och för att en förundersökning ska kunna
              inledas måste ett konkret brott ha begåtts. För detta brott får
              det inte vara föreskrivet lindrigare straff än fyra år. Även för
              vissa andra brott kan hemlig rumsavlyssning användas om det kan
              antas att brottets straffvärde överstiger fyra år.
            </seg>
            <seg n="dbffc67f">
              De brott som det handlar om är vissa samhällsfarliga brott som
              typiskt sett är svåra att utreda på annat sätt. Det krävs att
              personen ska vara skäligen misstänkt för brottet och att åtgärden
              att sätta in hemliga tvångsmedel är av synnerlig vikt för utredningen
              av dessa samhällsfarliga brott.
            </seg>
            <seg n="7e6d5499">
              Vidare konstateras att hemlig rumsavlyssning används först sedan
              andra möjligheter att föra utredningen framåt uttömts, inklusive
              alla andra möjliga ingripande tvångsmedel.
            </seg>
            <seg n="3c3f1600">
              Lagen om buggning har bara fått verka i drygt två år, och underlaget
              är därför för magert för att man ska kunna dra säkra slutsatser
              om detta hemliga tvångsmedels effektivitet.
            </seg>
            <seg n="f297e6ce">
              För att det nya verktyget ska kunna användas på bästa och säkraste
              sätt krävs utbildning av den aktuella myndighetens personal som
              ska hantera den nya befogenheten. Därmed tar det tid innan användandet
              kan utnyttjas fullt ut. Vad vi i dag kan se är att verktyget fyllt
              sin funktion vid utredning av brott.
            </seg>
            <seg n="578d23de">
              Precis som regeringen anser vi i alliansen i justitieutskottet
              att en fortsatt utvärdering av lagen är nödvändig. Ur rättssäkerhets-
              och integritetsskyddssynpunkt finns det inget hinder för att lagen
              förlängs i två år för att en analys ska kunna genomföras. Därför
              är det märkligt att v och mp anser att lagen inte ska gälla fortsättningsvis.
              För att göra en fullgod utvärdering måste vi ha de bästa underlagen,
              och för att få dessa måste lagen ha varit i kraft längre tid än
              vad den faktiskt har varit.
            </seg>
            <seg n="ed6f4df7">
              När det gäller de preventiva åtgärderna är avsikten med denna
              lag att förhindra vissa särskilt allvarliga brott som kan riktas
              mot de allvarligaste samhällsvärdena. Det är alltså samhällsomstörtande
              brott vi talar om här.
            </seg>
            <seg n="c6304d37">
              Av propositionen framgår att under 2008 har polisen använt lagen
              för att använda hemliga tvångsmedel i sin underrättelseverksamhet
              i två ärenden. Det handlar om användning av hemlig teleavlyssning,
              hemlig teleövervakning, hemlig kameraövervakning och postkontroll.
              Säkerhetspolisen har använt den i färre än 50 ärenden. Det är
              viktigt att betona att i samtliga ärenden har förundersökningar
              varit nära förestående.
            </seg>
            <seg n="b0fc7264">
              Regeringen har aviserat att lagen ska utvärderas på nytt. Lagen
              har inte verkat i mer än lite drygt två år och har endast använts
              i två ärenden. Det är alltså svårt att kunna få någon som helst
              uppfattning om hur effektiviteten har varit.
            </seg>
            <seg n="b5d75aaf">
              Vi tycker att det är bra att lagen utvärderas, men det kräver
              mer tid för att se hur lagen har fungerat. Varken utredningen
              eller remissinstanserna har ifrågasatt att det finns ett behov
              av preventiv tvångsmedelsanvändning i den brottsbekämpande verksamheten.
              Tvärtom har utredningen framhållit i vart fall Säkerhetspolisens
              behov. Trots det anser Vänsterpartiet och Miljöpartiet att utredningen
              inte kan belägga att det finns ett behov av de aktuella tvångsmedlen.
            </seg>
            <seg n="c9001391">
              Det hade varit intressant att veta lite utifrån vilken information
              Vänsterpartiet och Miljöpartiet tycker att man kan dra så långtgående
              slutsatser att man inte anser att dessa hemliga tvångsmedel har
              varit så pass effektiva. Vi har ändå sett några resultat, men
              vi vill ha mer kött på benen för att kunna fatta ett riktigt bra
              beslut.
            </seg>
          </u>
          <note n="9525e415">
            Av propositionen framgår att domstolen under 2008 meddelade 25
            tillstånd till hemlig rumsavlyssning inom ramen för 17 undersökningar
            vid den öppna polisen eller Tullverket och mot ett mindre antal
            personer i förundersökningar vid Säkerhetspolisen.
          </note>
          <note n="fee7987a">
            Med de orden, fru talman, vill jag yrka bifall till utskottets
            förslag till beslut och avslag på reservationerna.
          </note>
          <note type="speaker" n="4527618a">
            Anf. 80 LENA OLSSON (v) replik:
          </note>
          <u who="lena_olsson_bb92b4" xml:id="i-09ef83ed840b3e3c-1" n="ce55e5f2">
            <seg n="5b30959c">
              Fru talman! Jag inledde mitt anförande med att säga att vi från
              Vänsterpartiet tycker att det är väldigt viktigt att bekämpa brott
              och att polisen har verktyg för att göra det. Men det är precis
              lika viktigt i en demokrati att värna rättssäkerhet, effektivitet
              och den personliga integriteten. Det är avvägningar som vi lagstiftare
              måste göra.
            </seg>
            <seg n="5ab08f25">
              Det är faktiskt polisens sak att säga: Det här är bra, det behöver
              vi och så vidare. Men vi har också andra saker i våra vågskålar.
              Vi vet ju hur det var när den här frågan dök upp förra gången.
              Då var vi några stycken som var med och hjälpte till, också från
              majoritetens sida, att skjuta upp beslutet.
            </seg>
            <seg n="d867d209">
              Vi tycker inte att de rättssäkerhetsgarantier som behövs uppfylls.
              Jag sade också i mitt anförande att den underrättelseskyldighet
              som införs för dem som utsätts för tvångsmedel är försedd med
              alltför omfattande undantag. Det räcker ju med misstankegrad.
              Och när det gäller just buggning är det väldigt många som blir
              avlyssnade. Till detta kommer, som du säger själv Anders, att
              man inte har hunnit utvärdera lagen, att det är för få fall. Det
              påpekar också utredaren. Det vore därför ganska bra att ha mätmetoderna
              på plats innan man förlänger lagen, för man förlänger den väldigt
              mycket.
            </seg>
            <seg n="095084a0">
              Demokratins fundament, javisst, men det kan inte vara att ständigt
              inskränka den.
            </seg>
          </u>
          <note type="speaker" n="82a8bb3b">
            Anf. 81 ANDERS HANSSON (m) replik:
          </note>
          <u who="anders_hansson_f702ea" xml:id="i-dee652eb1d954554-0" n="91ef78e1">
            <seg n="39a870c8">
              Fru talman! Jag tror att Lena Olsson och jag är helt ense om
              att vi vill värna om invånarna i Sverige och deras integritet.
              Det tror jag att vi kan skriva under vilken dag som helst. Men
              all form av brottsbekämpning innebär faktiskt en viss inskränkning
              i integriteten. För att skydda invånarna är det därför så viktigt
              att vi ser till att de rättsgarantier som finns är sådana att
              inte till exempel buggning kan användas godtyckligt.
            </seg>
            <seg n="674632ff">
              Lena Olsson säger att bara för att man inte har använt lagen
              i någon större utsträckning skulle lagen på något vis vara ineffektiv.
              Jag skulle vilja säga att det i stället är ett gott betyg, för
              själva syftet var ju att vi ska ha sådana skydd att den personliga
              integriteten inte kan kränkas, men att det fortsatt ska vara en
              effektiv möjlighet för polisen att använda den i sin brottsbekämpning.
              Jag ser det nästan som att man använder buggningen när inga andra
              medel hjälper. Om man säger att lagen har använts för lite har
              vi ju ett väldigt bra skydd, om alla andra möjligheter använts
              först.
            </seg>
            <seg n="8a60d07f">
              Jag ser positivt på det här. Naturligtvis ska vi ha en översyn
              av lagen, och det har vi också fattat beslut om. Men vi har för
              lite underlag som det ser ut nu, och det är därför vi förlänger
              den.
            </seg>
          </u>
          <note type="speaker" n="fab365f3">
            Anf. 82 LENA OLSSON (v) replik:
          </note>
          <u who="lena_olsson_bb92b4" xml:id="i-09ef83ed840b3e3c-2" n="ce55e5f2">
            <seg n="d8625dd4">
              Fru talman! Det blir lite konstigt för mig, Vänsterpartiet och
              Miljöpartiet att man förlänger någonting som det råder en sådan
              osäkerhet om.
            </seg>
            <seg n="0349550e">
              Du säger, Anders, att lagen har varit effektiv, men man kan inte
              säga att den har varit effektiv. Att vi inrättade Integritetsskyddsnämnden
              var jättebra. Men det räcker inte eftersom det är massvis med
              undantag från människors rätt att få veta att man har varit avlyssnad
              till exempel. Det tycker vi är ett stort bekymmer.
            </seg>
            <seg n="3fda1e54">
              Det är klart att man ska ha en effektiv brottsbekämpning, men
              vi tycker att den här lagen är för djupgående och kränkande och
              omfattar en för stor sfär. Lagen ska nu förlängas till 2013. Då
              kan jag ställa frågan: Varför ska man förlänga den så mycket?
              Skulle det inte ha varit bra med ett eller ett och ett halvt år
              för att under resans gång utvärdera den, eftersom man inte har
              instrumenten för att ta reda på hur effektiv den är? Det står
              också i propositionen att det inte ska ha några ekonomiska konsekvenser.
              Men det vet vi i alla fall, och det säger polisen själv, att det
              här är väldigt dyrt.
            </seg>
          </u>
          <note type="speaker" n="64df7069">
            Anf. 83 ANDERS HANSSON (m) replik:
          </note>
          <u who="anders_hansson_f702ea" xml:id="i-dee652eb1d954554-1" n="91ef78e1">
            <seg n="ae892eee">
              Fru talman! Naturligtvis ska alla lagar som vi stiftar utvärderas.
              Men vi har också varit måna om att inrätta väldigt många rättssäkerhetsgarantier
              och, som Lena Olsson och jag är överens om, Integritets- och säkerhetsnämnden.
              Vi har sagt att vi ska underrätta dem som har blivit utsatta för
              buggning. Vi har infört ett absolut förbud mot att avlyssna medieredaktioner.
              Och jag tycker att vi har de här rättssäkerhetsgarantierna.
            </seg>
            <seg n="6a896d45">
              Om polisen fortsatt menar att det här är vad de behöver för att
              komma åt den grova organiserade brottsligheten måste vi också
              ge dem det. Skulle det sedan visa sig att polisen säger att de
              inte kan använda sig effektivt av lagstiftningen därför att rättssäkerhetsgarantierna
              är så pass höga, så får det vara någonting som kommer fram i själva
              utvärderingen som måste göras. Men cloun är fortfarande att vi
              inte har tillräckligt underlag för att få en bra utvärdering av
              lagen.
            </seg>
            <seg n="369d77f9">
              Lena Olsson frågar: Ska man förlänga lagens giltighet ett eller
              ett och ett halvt år? Jag kan ärligt säga inte svara på om två
              år på något vis skulle vara precis det man behöver. Det är möjligt
              att det kunde vara ett år. Det har i varje fall kommit fram från
              vår sida att två år är en lämplig tid.
            </seg>
            <seg n="a51cbcb1">
              Det tar tid att få in en sådan lagstiftning i verksamheten. Jag
              tycker att det är lämpligt med två år. Men man kan naturligtvis
              ha skilda uppfattningar om tidsrymden.
            </seg>
          </u>
          <note type="speaker" n="765ccd9c">
            Anf. 84 JOHAN LINANDER (c):
          </note>
          <u who="johan_linander_51610c" xml:id="i-871887d421777841-0" n="2ed2fc2b">
            <seg n="b152a740">
              Fru talman! Som ni tidigare hört debatterar vi här i dag buggning
              och preventiva tvångsmedel, eller som det egentligen heter: hemlig
              rumsavlyssning och åtgärder för att förhindra vissa särskilt allvarliga
              brott. Det är två lagar om hemliga tvångsmedel som antogs under
              2007. Vi hade diskussioner om de lagarna både före valet 2006
              och efter valet. Det var alltså inte på 70- och 80-talet, som
              Miljöpartiets tycks tro.
            </seg>
            <seg n="2eb80f50">
              Som de minnesgoda kommer ihåg var det vi i Centerpartiet tillsammans
              med några andra partier som yrkade på minoritetsbordläggning av
              båda lagförslagen som dåvarande justitieminister Thomas Bodström
              lade fram. Sedan kom frågan tillbaka efter ett års vila 2007.
              Då hade vi med ett förstärkt skydd för den personliga integriteten
              och rättssäkerheten.
            </seg>
            <seg n="643dff15">
              Två av våra starkaste krav var då att det skulle införas en rättighet
              för dem som blivit avlyssnade att få veta det i efterhand och
              att det skulle bli en ny bättre parlamentarisk kontroll av de
              hemliga tvångsmedlen. Så blev det också genom underrättelseskyldigheten
              och införandet av den nya Säkerhets- och integritetsskyddsnämnden.
            </seg>
            <seg n="bc194531">
              Ett annat starkt krav som vi ställde var att redaktioner inte
              skulle kunna buggas. Vi menade, och menar, att skyddet av meddelarfriheten
              och anonymitetsskyddet i tryckfrihetsförordningen och yttrandefrihetsgrundlagen
              är så grundläggande och stark att buggning inte ska få ske på
              medieredaktioner. Detta fick vi också igenom.
            </seg>
            <seg n="a92e0967">
              Utöver detta gjorde vi både buggningslagstiftningen och lagen
              om åtgärder för att förhindra vissa särskilt allvarliga brott
              tillfälliga med giltighet fram till den 31 december 2010, det
              vill säga i år. Det innebar en treårig giltighet för dessa lagar.
              Under den tiden skulle lagarna också utvärderas.
            </seg>
            <seg n="703c4f95">
              För att hinna fatta ett nytt beslut i riksdagen före valet fick
              utvärderingarna göras relativt snabbt. Utredaren hade svårt att
              kunna dra några säkra slutsatser på denna korta tid, vilket är
              fullt begripligt.
            </seg>
            <seg n="274bb7fd">
              Under 2008 användes hemlig rumsavlyssning, eller buggning, mot
              25 personer inom ramen för 17 olika förundersökningar. Det är
              alltså i snitt mindre än ett tillfälle per länspolismyndighet
              som vi har i Sverige. Säpo kan eller vill inte redovisa exakt
              hur ofta de använder dessa metoder. Men de har sagt att de använder
              dem vid färre tillfällen än den öppna polisen.
            </seg>
            <seg n="b6d2d208">
              Det är lätt att förstå att det är svårt att dra säkra slutsatser
              om buggningens effektivitet och vilken integritetskränkning som
              har skett med den nya lagstiftningen. Det var också därför som
              utredaren föreslog att buggningslagens giltighetstid skulle förlängas
              till att gälla i ytterligare två år fram till den 31 december
              2012. Detta förslag tycker vi är rimligt. Det behövs ett bättre
              beslutsunderlag innan vi kan fatta beslut om lagen ska vara permanent
              eller tas bort.
            </seg>
            <seg n="cc5f5829">
              Beslut om buggningens framtid kommer alltså att fattas under
              nästa mandatperiod. Det skulle vara intressant att höra hur de
              rödgröna vänsterpartierna ska kunna komma överens i denna fråga,
              om det nu skulle gå så illa i höstens val att det är ni som sitter
              i majoritet.
            </seg>
            <seg n="d247cc4c">
              I ena ringhörnan står Socialdemokraterna med bland annat Thomas
              Bodström som vill genomföra en ännu mer långtgående lagstiftning
              med sämre skydd för rättssäkerhet och personlig integritet. I
              den andra ringhörnan står Vänsterpartiet och Miljöpartiet som
              till varje pris vill plocka bort lagarna, även om det inte finns
              ett tillräckligt beslutsunderlag. Hur ska man komma överens? Tja,
              det kanske blir till att föreslå en folkomröstning.
            </seg>
            <seg n="1634e562">
              Fru talman! Vad gäller lagen om åtgärder för att förhindra vissa
              särskilt allvarliga brott har utredaren föreslagit att den nuvarande
              lagen inte ska förelängas. Han föreslår i stället att det ska
              utarbetas ett nytt regelverk som tillgodoser de brottsbekämpande
              myndigheternas behov att använda hemliga tvångsmedel i preventivt
              syfte, det vill säga en ny sorts hemliga tvångsmedel.
            </seg>
            <seg n="3ecdb0fe">
              Det är fullt möjligt att utredaren har rätt i att det behövs
              ett nytt regelverk för de här frågorna. Men samtidigt känns det
              bakvänt att först låta den nuvarande lagen upphöra för att sedan
              påbörja ett arbete med att ta fram en ny lag. Det känns mer logiskt
              och det är precis det som Säkerhetspolisen själv och även till
              exempel Säkerhets- och integritetsskyddsnämnden har sagt i sina
              remissvar att först förlänga lagens giltighetstid och under den
              tiden utarbeta ett regelverk.
            </seg>
            <seg n="342fe1b8">
              Jag vill fortfarande höja ett varningens finger. Som jag ser
              det är det inte alls säkert att vi i en framtid ska ha preventiva
              tvångsmedel och speciellt inte inom den öppna polisen. Det är
              möjligt att Säkerhetspolisen kan behöva särskilda möjligheter
              för att klara sina uppdrag inom kontraspionage, kontraterrorism
              och så vidare. Men jag är betydligt mer tveksam till huruvida
              den öppna polisen behöver den här typen av tvångsmedel.
            </seg>
            <seg n="1b0fff45">
              Till slut vill jag lyfta upp en ytterligare förbättring av rättssäkerheten
              som också finns med i propositionen. Det är att vi nu genomför
              att det i lagen om åtgärder för att förhindra vissa särskilt allvarliga
              brott införs ett förbud mot att avlyssna personal inom sjukvården,
              präster och journalister som i sitt jobb har tystnadsplikt. Skulle
              sådan avlyssning påbörjas av misstag ska den omedelbart avbrytas.
            </seg>
            <seg n="95ab610f">
              Fru talman! Med detta vill jag yrka bifall till utskottets förslag
              i betänkandet och avslag på reservationerna.
            </seg>
          </u>
          <note type="speaker" n="0bd757ff">
            Anf. 85 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-68682fe7ac2728e5-1" n="75a4bb27">
            <seg n="a959f663">
              Fru talman! Jag vill tacka Johan Linander för hans anförande
              och särskilt för det sista han sade. Det är hoppingivande när
              äkta liberaler försöker lyssna på sin liberala anda och framföra
              olika idéer om hur man egentligen skulle vilja ha det när man
              inte sitter fastlåst i en konstellation som Alliansen i det här
              fallet är. Där får man ge vika i fråga efter fråga i just i dessa
              delar. Sedan vet jag att ni säkert får igenom andra idéer och
              funderingar.
            </seg>
            <seg n="ee077adb">
              Det är också intressant att höra Johan Linanders funderingar
              om hur en framtida regering med Socialdemokraterna, Miljöpartiet
              och Vänsterpartiet kommer att agera. Precis som Johan Linander
              också sade i sitt anförande var det ett antal partier, däribland
              Miljöpartiet och Vänsterpartiet, som tillsammans med Centerpartiet
              röstade för en vilandeförklaring och en ettårig betänketid när
              det gällde de här frågorna.
            </seg>
            <seg n="1e270b12">
              Jag tror att vi har vissa funderingar som är gemensamma. Jag
              är glad nu när vi har den regering vi har att det finns liberala
              krafter även i den regeringen.
            </seg>
            <seg n="2390252a">
              Min fråga till Johan Linander handlar om utredningen. Utredaren
              har angett, som Johan Linander också tog upp, att det på denna
              korta tid är svårt att göra en genomgripande analys av användningen
              av buggning och preventiva tvångsmedel. Man hade fått sex månader
              till förfogande.
            </seg>
            <seg n="25957213">
              Det är lite märkligt att man inte har tagit fasta på det mer
              än med läpparnas bekännelse. Det är lagar, regler och förordningar
              som kräver lite mer tid för genomlysning.
            </seg>
            <seg n="4dfd99b0">
              Vi tar upp just detta i vår andra reservation, som jag i och
              för sig inte har yrkat bifall till men som vi står bakom. Det
              behövs mer tid för att titta på detta. Vad anser Johan Linander
              om det?
            </seg>
          </u>
          <note type="speaker" n="75dec054">
            Anf. 86 JOHAN LINANDER (c) replik:
          </note>
          <u who="johan_linander_51610c" xml:id="i-871887d421777841-1" n="2ed2fc2b">
            <seg n="3c91cc23">
              Fru talman! Först av allt vill jag hälsa Mehmet Kaplan välkommen
              till liberalismen. Om det nu är så det låter nästan så.
            </seg>
            <seg n="b4f782dc">
              Sedan vill jag fortsätta med att säga att vi inte alls har behövt
              ge vika. Det var väldigt enkla förhandlingar.
            </seg>
            <seg n="e1f4f1bf">
              Vi vill inte fatta beslut varken om att ta bort dessa lagar eller
              om att göra dem permanenta med det bristande beslutsunderlag som
              finns. Det handlar om något slags självinsikt att säga att om
              vi har för dåligt beslutsunderlag när vi ska stifta lagar är det
              bättre att skjuta upp det. Det är ett sätt att göra det när vi
              nu förlänger lagarna i ytterligare två år. Jag tycker absolut
              att det är den bästa modellen.
            </seg>
            <seg n="b42f6723">
              Jag blir lite konfunderad. Först står Mehmet Kaplans kollega
              Lena Olsson i Vänsterpartiet och säger till Anders Hansson att
              förlängningen på två år är för lång. Sedan står Mehmet Kaplan
              här i replikskiftet med mig och säger att det är för kort tid
              för att man ska kunna göra en utvärdering som är tillräcklig för
              att fatta beslut. Jag vet inte riktigt vad ni tycker. Ni kanske
              inte är överens om den frågan.
            </seg>
            <seg n="f599e6d8">
              Vi förlänger nu med två år ytterligare. I den utredning som har
              gjorts kunde de i princip bara titta på vad som hände under 2008,
              det första året som de här nya lagarna fanns. En ny utredning
              tillsätts i början av 2011, och då kan man titta på vad som hände
              under 2008, 2009 och 2010, alltså tre år. Hur har lagarna använts?
              I hur många fall har de lett till fällande domar eller åtal? Hur
              betydelsefulla har de varit i varje utredning? Vi kan få ett mycket
              bättre underlag för att sedan kunna fatta beslut förhoppningsvis
              i slutet av 2012.
            </seg>
          </u>
          <note type="speaker" n="f7c51336">
            Anf. 87 MEHMET KAPLAN (mp) replik:
          </note>
          <u who="mehmet_kaplan_727649" xml:id="i-68682fe7ac2728e5-2" n="75a4bb27">
            <seg n="b558fc8a">
              Fru talman! Vi pratar om äpplen och päron. Det jag tog upp handlade
              om vilken tid utredaren hade haft fram tills nu, och det Lena
              Olsson pratade om var vad som händer härefter. Det var två olika
              saker. Men det kanske blev oklart.
            </seg>
            <seg n="6ac3a346">
              När det gäller Centerpartiets syn på de här frågorna säger Johan
              Linander att det har varit lätta förhandlingar. Det är möjligt
              att det har varit lätta förhandlingar, och då undrar jag i vilken
              ände man gav med sig, om man fick med sig de andra på egna idéer
              eller om man fick ge sig väldigt mycket.
            </seg>
            <seg n="3e13d60b">
              Jag har en fråga, och det gäller att utredaren visar att buggning
              inte kan påvisas uppnå avsedd effekt. Trots detta anser man att
              det ska fortsätta, vilket Johan Linander tog upp i sitt anförande.
              När det gäller preventiva tvångsmedel visar utredaren också att
              lagen varit helt verkningslös det är ett citat direkt därifrån.
              Mot bakgrund av detta väljer utredaren trots allt att rekommendera
              fortsatt giltighet. Det här är någonting som vi naturligtvis är
              emot.
            </seg>
            <seg n="5bff12f2">
              Min fråga handlar då om: På vilket sätt tror Johan Linander att
              man kan leverera en helhetslösning och en samlad bedömning av
              lagstiftningen, när de senaste årens lagförslag, lagar och förordningar
              inklusive denna, som är integritetskränkande inte får genomgå
              en helhetsmässig, bredare utvärdering? Det finns idéer från till
              exempel Civil Rights Defenders om att det ska tillsättas en oberoende
              utvärderingskommission för alla integritetskränkande lagar. Vad
              är det som är så farligt med den här typen av helhetssyn? Det
              borde väl vara i Centerpartiets intresse att det tillsätts och
              genomförs en sådan utredning, i och med att man har så lätta förhandlingar.
            </seg>
          </u>
          <note type="speaker" n="eae7befa">
            Anf. 88 JOHAN LINANDER (c) replik:
          </note>
          <u who="johan_linander_51610c" xml:id="i-871887d421777841-2" n="2ed2fc2b">
            <seg n="5b10b909">
              Fru talman! Lätta förhandlingar blir det när man är överens då
              behöver man inte förhandla så länge. Vi i allianspartierna är
              ganska vana vid att det blir så. Men jag inser att det är lite
              svårare att förstå det för de rödgröna vänsterpartierna.
            </seg>
            <seg n="b67f488b">
              Vad tycker vi då om en granskningskommission? Ja, vi tycker i
              princip alltid att det är bra att man utvärderar den lagstiftning
              som finns. Men vi har haft en integritetsskyddskommitté som utredde
              de integritetskränkande lagarna under ganska lång tid. Den blev
              klar så sent som 2008, och då är frågan: Ska vi nu sätta i gång
              ytterligare en integritetsskyddskommitté? Det är möjligt att vi
              behöver göra det om några år, men att ha en kommitté eller en
              utredning som i princip håller på hela tiden känns lite för långtgående.
              Principen är att vi behöver se över detta: Hur fungerar lagar?
              Är de rätt utformade? Ska de kanske tas bort om de inte är effektiva?
              Sådana överväganden måste man göra hela tiden. Vi är inte alls
              främmande för att vi längre fram kan behöva tillsätta en ny integritetsskyddskommitté.
            </seg>
          </u>
          <note type="speaker" n="1ea1e745">
            Anf. 89 KJELL ELDENSJÖ (kd):
          </note>
          <u who="kjell_eldensjo_4a948d" xml:id="i-1f369065d5da1c16-0" n="302d30d6">
            <seg n="2aaa8c5f">
              Fru talman! Jag har fått hoppa in här för Otto von Arnold. Han
              har landat men inte hunnit hit, så därför är det jag som ska säga
              några ord. Det kan lätt bli upprepningar av vad som redan har
              sagts.
            </seg>
            <seg n="3e5e3d8d">
              Jag ska börja med någonting som inte har nämnts så mycket här,
              kanske inte alls, och det är den andra sidan av den här saken.
              Det är jätteviktigt med integritet när det gäller just de här
              frågorna och vad polisen gör. Men det är också viktigt när det
              gäller eventuella brottsoffer och frågor som kan uppkomma om man
              inte gör dessa saker. Vi får inte glömma att det finns två sidor
              av saken. En väldigt viktig sak i sammanhanget, som också finns
              med, är grova brott när det gäller uppmaning, rekrytering och
              utbildning avseende terroristbrott.
            </seg>
            <seg n="da33e44d">
              Frågan om utvärdering av lagen bör bli aktuell först om ytterligare
              ett par år, för att man därmed ska kunna inhämta mer erfarenheter
              av lagens verkan, inte minst de nya sakerna när det gäller just
              terroristbrott. Det är för tidigt att dra slutsatser genom en
              utvärdering nu. Det behövs längre tid för att man ska kunna dra
              säkra slutsatser. Med två års tillämpning ökar relevansen att
              göra en genomlysning av lagens effektivitet.
            </seg>
            <seg n="8d883b75">
              Den hemliga avlyssningen med de kriterier som tillkommer tror
              jag kommer att vara ett viktigt vapen och en möjlighet att förebygga
              eventuella planer på terroristattentat, just genom den lagstiftning
              som handlar om straff för offentlig uppmaning, rekrytering och
              utbildning avseende terroristbrott och annan särskilt allvarlig
              brottslighet.
            </seg>
            <seg n="97e11407">
              Utvidgningen av lagens tillämpning som föreslås i betänkandet
              är, tror jag, en viktig kugge i strävan efter att kunna förhindra
              grova brott inklusive terroristbrott. Tilläggen i lagen prövas
              i varje fall, vilket är ett av skälen att förlänga tiden för lagen
              om hemlig avlyssning.
            </seg>
            <seg n="4f8c0cf7">
              Fru talman! För bara ett par veckor sedan hade vi här i kammaren
              uppe ärendet om fullföljande av lagstiftningen till EU:s rambeslut
              från 2008 om bekämpande av terrorism. Riksdagen antog då följdlagstiftningen
              för att därmed uppfylla Europarådets konvention om förebyggande
              av terrorism. Det betänkande vi nu debatterar ligger väl i fas
              med det beslut som togs i kammaren den 21 april.
            </seg>
            <seg n="7a8a399d">
              Fru talman! Vi lever i dag dess värre i en värld där så grov
              brottslighet som terrorism kan dyka upp på helt oväntade platser.
              Det är därför nödvändigt att också vi i vårt land gör det bästa
              möjliga för att kunna upptäcka förberedelse till terrorism men
              också andra grova brott.
            </seg>
          </u>
          <note n="db961b71">
            Jag yrkar därmed bifall till förslaget i betänkandet och avslag
            på motionerna.
          </note>
          <note type="speaker" n="edc6e352">
            Anf. 90 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-6a813ef5ec2f6d8e-0" n="6921337f" next="i-574b05b0fd59999d-0">
            <seg n="5f9f49a1">
              Fru talman! Jag vill börja med att beklaga för mina utskottskolleger
              att jag inte kunde vara här från början. Då får jag chansen att
              sammanfatta debatten så här på slutet. Nej, det hade jag inte
              tänkt göra.
            </seg>
          </u>
          <note n="4850080c">
            Jag yrkar bifall till förslaget i betänkandet.
          </note>
          <u who="maryam_yazdanfar_d78180" xml:id="i-574b05b0fd59999d-0" n="6921337f" prev="i-6a813ef5ec2f6d8e-0">
            <seg n="9f2144db">
              Vi socialdemokrater menar att hemliga tvångsmedel är viktiga
              verktyg i polisens brottsbekämpande arbete. Det var också därför
              som vi tillsatte en utredning och föreslog en lagstiftning redan
              under den förra mandatperioden.
            </seg>
            <seg n="0f8876a9">
              Vi tycker också att det är bra att ha en uppföljning av lagar
              som är integritetskränkande på det här sättet. Det är ganska självklart
              att alla typer av tvångsmedel innebär en integritetskränkning
              av den misstänkte, men tvångsåtgärder kan vara högst nödvändiga
              för att man ska kunna utreda och lagföra de svåra brott som nämns
              i betänkandet. Därför tycker vi att det är väldigt bra med en
              utredning också.
            </seg>
            <seg n="87eb9114">
              Till sist vill jag försäkra mina borgerliga kolleger om att vi
              inte heller ser några problem med att försöka komma överens på
              detta område. Jag hoppas att ni läste vår budgetmotion i början
              av veckan. Den är ett strålande exempel på ett rödgrönt samarbete
              för framtiden, och jag kan försäkra er om att det även är valvinnande.
            </seg>
          </u>
          <note n="f3757d75">
            Överläggningen var härmed avslutad.
          </note>
          <note n="f462407c">
            17 § Trafiknykterhetskontroller i hamnar
          </note>
          <note n="e256b19c">
            Föredrogs
          </note>
          <note type="speaker" n="57543aeb">
            Anf. 91 LENA OLSSON (v):
          </note>
          <u who="lena_olsson_bb92b4" xml:id="i-09ef83ed840b3e3c-3" n="ce55e5f2">
            <seg n="ad45d462">
              Fru talman! Nu ska vi debattera propositionen Trafiknykterhetskontroller
              i hamnar . Jag vill börja med att yrka bifall till vår reservation.
            </seg>
            <seg n="98827555">
              Det är självfallet en angelägen uppgift att motverka rattfylleri.
              Men vi i Vänsterpartiet är kritiska till att detta ska kunna ske
              genom att man överlåter myndighetsutövning i form av nykterhetskontroller
              till ordningsvakter och väktare. Jag vill poängtera att det här
              är en principsak för oss. Det här är saker som myndigheter, det
              vill säga polisen, tullen och Kustbevakningen, ska sköta. Rågången
              mellan myndighetspersoner och anställd säkerhetspersonal måste
              upprätthållas. I likhet med fackförbunden Svenska Polisförbundet,
              Tull-Kust och Svenska Transportarbetareförbundet avstyrker vi
              det här förslaget.
            </seg>
            <seg n="4f5e2704">
              Jag vill ställa en fråga till regeringsalliansen. I propositionen
              står det under rubriken Ekonomiska konsekvenser: Eventuella ökade
              kostnader för berörda myndigheter till följd av förslaget ska
              finansieras inom ramen för befintliga anslag.
            </seg>
            <seg n="67230e44">
              Inbillar ni er att det kommer att bli billigt att anlita de här
              vaktbolagen för att göra detta? Remissinstanserna, bland annat
              Malmö tingsrätt, Rikspolisstyrelsen, Länsstyrelsen i Norrbotten,
              Sveriges Hamnar och Umeå kommun, ifrågasätter hur det blir med
              de ekonomiska konsekvenserna. För oss är det en principsak att
              detta ska ligga på myndigheterna själva. Tror ni att det inte
              kostar någonting när man ska anlita firmor att göra det här jobbet?
              Samtidigt ska polisen vara närvarande för att man ska kunna göra
              detta. Det blir tårta på tårta, och det kommer att kosta.
            </seg>
            <seg n="e7d40d8d">
              Brå har också funderingar på att prövotiden är väldigt lång.
              Att det här testet ska hålla på så pass länge är också en fråga
              som jag tycker att ni bör kommentera.
            </seg>
            <seg n="3dca97f1">
              Vi anser att detta är en privatisering av myndighetsutövning
              som är väldigt olycklig. Vi är väldigt kritiska mot detta och
              yrkar avslag på propositionen.
            </seg>
          </u>
          <note type="speaker" n="6185c212">
            Anf. 92 ANDERS HANSSON (m):
          </note>
          <u who="anders_hansson_f702ea" xml:id="i-dee652eb1d954554-2" n="91ef78e1">
            <seg n="e3fbb28b">
              Fru talman! Under 2009 anmäldes nästan 30 000 rattfylleribrott
              till polisen, och då ska man vara medveten om att det endast är
              en bråkdel av brotten som upptäcks. Statistik visar tyvärr att
              antalet rattfylleribrott stadigt ökat med över 10 000 ärenden
              sedan 1998.
            </seg>
            <seg n="2c46b7d9">
              Att köra bil, lastbil eller annat fordon i berusat tillstånd
              är att grovt riskera sitt eget och inte minst andra människors
              liv. Den tragedi som en olycka innebär för de inblandade är svår
              att föreställa sig. Tänk om det ringer på dörren hemma hos någon
              av er en kväll och utanför står polisen och säger att de har något
              tråkigt att berätta. Er dotter, er son, er man eller er hustru
              har avlidit efter att ha blivit påkörd av en rattonykter förare.
            </seg>
            <seg n="b10766ba">
              År 2005 färdades Lina Häggström och Daniel Andreasson tillsammans
              med sina två små barn i en personbil på E65:an mellan Malmö och
              Ystad i Skåne. En tung lastbil kom över på fel sida vägen och
              frontalkrockade med deras bil. Alla fyra, föräldrar och barn,
              avled direkt. Föräldrarna hann inte ens fylla 30 år. Barnen hann
              inte ens börja i skolan. En hel familjs liv slutade abrupt, och
              kvar fanns bara frågorna om hur detta kunde ske. Ytterligare en
              bil krockade med lastbilen, och ytterligare en kvinnlig bilist
              avled. Lastbilschauffören klarade sig oskadd. Vid en nykterhetskontroll
              visade det sig att föraren hade 1,84 promille alkohol i blodet.
              Han hade precis kommit i land med färjan från Polen till Ystad.
              På färjan hade han druckit friskt och sedan kört i land i Ystads
              hamn och ut på vägen. Händelsen är nu gammal, men den lever kvar
              i minnet hos många av oss nere i Skåne. Jag vågar säga att det
              tragiskt nog finns många historier likt denna i hela Sverige.
            </seg>
            <seg n="91b34ac4">
              För att försöka komma till rätta med förare som kör av färjorna
              berusade tog Ystads kommun, som äger Ystad Hamn, tillsammans med
              Skånepolisen ett nytt grepp. År 2007 anlitades ett väktarbolag
              för att genomföra utandningskontroller för hamnens och polisens
              räkning. Väktarbolaget genomförde kontroller, och vid positivt
              utslag för rattonykterhet tillkallades polis som därefter tog
              över utredningen. Under de fem månader som väktarbolaget arbetade
              fastnade 133 berusade förare i kontrollerna. Det är nästan en
              förare per dag.
            </seg>
            <seg n="b1352cfb">
              Verksamheten nödgades tyvärr sedan avslutas då lagen föreskrev
              att endast poliser fick göra utandningskontroller. En framgångsrik
              insats fick därmed avslutas på grund av brister i dåvarande lagstiftning.
              Alliansregeringen insåg att någonting måste göras. Ett lagförslag
              togs fram, och den 1 juli 2008 gavs andra brottsbekämpande myndigheter
              såsom Tullverket och Kustbevakningen samt bilinspektörer hos polismyndigheten
              befogenhet att genomföra nykterhetskontroller i svenska hamnar
              och vid andra gränsövergångar. Det var ett första och mycket viktigt
              steg i rätt riktning.
            </seg>
            <seg n="33cd5797">
              Från regeringen kommer nu nästa satsning på att stoppa berusade
              förare från att komma ut på de svenska vägarna. Det är det betänkandet
              vi ska besluta om i dag. I betänkandet ges särskilt förordnade
              personer rätt att i våra svenska hamnar ta alkoholutandningsprov
              på förare av motordrivet fordon. Deras benämning kommer att vara
              trafiknykterhetskontrollant, och de kan anlitas bland annat av
              den som äger en hamn, av en kommun och till och med av polisen.
              Kravet är att deras verksamhet ska stå under ledning av polisen.
            </seg>
            <seg n="badb6be8">
              De utandningsprov som kontrollanterna bemyndigas att ta är så
              kallade sållningsprov. Dessa skiljer sig från så kallade bevisprov
              som polisens, Tullverkets och Kustbevakningens personal får ta
              genom att inget krav på misstanke om rattfylleribrott behöver
              ligga till grund för ingripandet. Polisen, Tullverket och Kustbevakningen
              har sedan rätt att inleda förundersökning, vilket väktarbolaget
              inte kommer att ha. I likhet med den tidigare verksamheten i Ystad
              kommer kontrollanterna att kontakta polisen vid positivt utslag
              vid utandningskontrollen, och därefter tar polisen över.
            </seg>
            <seg n="99101a15">
              Fru talman! Självfallet ställer vi också krav på vilka som får
              arbeta som nykterhetskontrollanter. För att kunna bli kontrollant
              krävs att personen i fråga genomgått såväl föreskriven utbildning
              för ordningsvakt eller väktare som en särskild kompletterande
              utbildning för den specifika uppgiften. Givetvis kommer personen
              att även genomgå en prövning hos polisen av sin laglydnad och
              lämplighet i övrigt. Man kan konstatera att ordningsvakter och
              väktare redan i dag har stora och långtgående befogenheter att
              till exempel kvarhålla misstänkta och avvisa folk från en viss
              plats.
            </seg>
            <seg n="2ae7b8b0">
              Genom detta betänkande och de av regeringen tidigare framlagda
              lagförslagen kan vi effektivt förhindra att berusade förare kör
              av färjorna i våra hamnar och ger sig ut på de svenska vägarna.
              Tidigare problematik med att polisen, Tullverket och Kustbevakningen
              inte alltid kunnat vara på plats i hamnarna och agera mot rattonykterhet
              löses nu genom att väktarbolag kan vara dem behjälpliga i denna
              fråga. Därmed kan de fokusera sina insatser på områden där de
              gör ännu mer nytta, vilket gagnar hela Sverige och hela den svenska
              brottsbekämpningen.
            </seg>
            <seg n="aee2a462">
              Vi måste på alla sätt göra vad vi kan för att förhindra att berusade
              förare sätter sig i bilen och ger sig ut på vägarna. Via våra
              hamnar kommer varje dag åtskilliga fordon, allt från personbilar
              till tung lastbilstrafik. Genom detta betänkande säkerställer
              vi att personal alltid står i våra hamnar och genomför utandningskontroller
              i syfte att komma åt onyktra förare. Vi fortsätter på den goda
              väg som Ystad och Skånepolisen började med 2007 men säkerställer
              i ännu större utsträckning att den personal som ska få befogenheter
              att utföra kontrollerna har all nödvändig utbildning och lämplighet.
            </seg>
            <seg n="24b17753">
              Härigenom sparar vi säkerligen varje år några av de anhöriga
              vars barn, föräldrar eller vänner omkommer i alkoholrelaterade
              trafikolyckor mycket sorg. Vi ger också tydligt besked till svenska
              och utländska förare som ankommer till våra hamnar att vi i Sverige
              inte anser att alkohol och bilkörning hör ihop. Det tycker jag
              är en tydlig, bra och synnerligen genomtänkt markering.
            </seg>
          </u>
          <note n="cdf904d1">
            Därmed, fru talman, vill jag yrka bifall till utskottets förslag
            i betänkandet och avslag på reservationen.
          </note>
          <note type="speaker" n="c17edb4d">
            Anf. 93 LENA OLSSON (v) replik:
          </note>
          <u who="lena_olsson_bb92b4" xml:id="i-09ef83ed840b3e3c-4" n="ce55e5f2">
            <seg n="cea6b069">
              Fru talman! Jag kan instämma i mycket av det som Anders Hansson
              tar upp beträffande rattonykterhet. Det är ett allvarligt brott.
              Man försätter sig själv och andra i stor fara, vilket vi sett.
              Där har vi absolut ingen åtskiljande mening, utan det ska bekämpas.
            </seg>
            <seg n="ba9af64d">
              Från Vänsterpartiet tycker vi dock att det är en viktig principfråga
              att det är myndigheter som ska jobba med dessa frågor. Man ska
              inte lägga över ansvaret på privata vaktbolag, vilket jag också
              tog upp i mitt huvudanförande. Anders Hansson tog upp den utbildning
              som ska kostas på kontrollanterna, att det är en hel del, för
              att det hela ska komma till stånd och bli så bra som möjligt.
            </seg>
            <seg n="4832becc">
              Då tänker jag och mitt parti följande: Vi har Tullverket och
              Kustbevakningen som fått dessa befogenheter, vilket jag tycker
              är bra, och vi har polisen. Det måste innebära ganska stora kostnader
              att dels leja vaktbolagen, dels ge dem utbildning. De ska stå
              under polisens ledning, som alltså ska vara fysiskt närvarande.
              Vore det då inte bättre att i stället ge ökade resurser till Tullverket
              och Kustbevakningen? Polisen har ju fått ganska mycket. Vi har
              nu 20 000 poliser, och enligt majoriteten syns de överallt. Varför
              ska man då leja privata bolag som ska hålla på med myndighetsutövning?
            </seg>
            <seg n="48bf04ca">
              Tullverket och Kustbevakningen har protesterat, liksom även Polisförbundet.
            </seg>
          </u>
          <note type="speaker" n="7959e8be">
            Anf. 94 ANDERS HANSSON (m) replik:
          </note>
          <u who="anders_hansson_f702ea" xml:id="i-dee652eb1d954554-3" n="91ef78e1">
            <seg n="133883d1">
              Fru talman! Lena Olsson har i dag den stora fördelen att kunna
              prata med en gammal tullare som stått där vid gränsen; så fick
              jag det sagt och kunde göra lite reklam för Tullverket. Det är
              jättebra att Tullverket och Kustbevakningen fått befogenheter.
              Det har jag motionerat om, och jag tackar för att jag fick igenom
              mitt förslag.
            </seg>
            <seg n="43569c09">
              Det kan finnas tillfällen då Tullverket inte är på plats i alla
              hamnar. Om vi tar Skåne och Ystads hamn som exempel så visst,
              där finns tullen, men inte alla de gånger då färjor löper i hamn.
              Däremot måste hamnen även fortsatt ha bemanning, och att då utnyttja
              den här bemanningen kan betyda att man slår två flugor i en smäll.
              Det är upp till Ystads kommun eller Skånepolisen att besluta om
              man ska använda sig av den möjligheten. Även polisen har möjlighet
              att använda sig av trafiknykterhetskontrollanterna.
            </seg>
            <seg n="2fff55ea">
              Sedan gällde det frågan om mer pengar till polis och tull. Det
              gladde mig när Lena Olsson sade att polisen fått ganska mycket
              pengar; tack för det! De har fått väldigt mycket pengar, vilket
              vi är glada för, och vi har också fått många nya poliser. Även
              Tullverket har fått ökade anslag.
            </seg>
            <seg n="cbde2175">
              Det är klart att man kan lägga ännu mer pengar på detta, men
              faktum kvarstår att Tullverkets främsta uppgift är att bekämpa
              narkotikan. Då har de alltså två områden att syssla med samtidigt.
              Naturligtvis kan Tullverket med sin ytterst kompetenta personal
              klara av det, men kontrollanterna är till stor hjälp genom att
              de på så sätt kan vara fullt bemannade dygnet runt när färjorna
              anländer. Det tycker jag är mycket positivt.
            </seg>
          </u>
          <note type="speaker" n="f3a64f4b">
            Anf. 95 LENA OLSSON (v) replik:
          </note>
          <u who="lena_olsson_bb92b4" xml:id="i-09ef83ed840b3e3c-5" n="ce55e5f2">
            <seg n="ce30ec3f">
              Fru talman! Jodå, Anders, jag vet allt att du varit tullare.
            </seg>
            <seg n="b7eb7beb">
              Jag måste fråga om detta med att man ska utbilda personer vid
              bevakningsföretagen, alltså de som ska vara kontrollanter. Man
              ska också lägga pengar på att leja dem, och vi vet båda två att
              det inte är billigt. Vi har redan myndigheter som kan göra kontrollerna.
              Varför är det då inte bättre att lägga mer resurser på dem?
            </seg>
            <seg n="f2a114a5">
              Vi vet också att Tullverket och Kustbevakningen anser att de
              behöver mer resurser. De gör ett fenomenalt bra jobb. Det kommer
              in ganska mycket skräp över våra gränser, och de skulle inte tacka
              nej till att yrkeskategorin så att säga blev större. Från Vänsterpartiets
              sida tycker vi att det är nödvändigt.
            </seg>
            <seg n="7b9aa527">
              Kostnadskonsekvenserna är en följd av det hela. Det sägs att
              det ska finansieras inom ramen för befintliga anslag. Vi känner
              igen detta från andra propositioner. Här protesterar man eftersom
              det kommer att bli en fördyring. Är det inte bättre att kosta
              på de myndigheter vi har än att anlita privata bolag? Om myndigheterna
              får mer pengar kan de också vara mer närvarande.
            </seg>
          </u>
          <note type="speaker" n="3e7ce006">
            Anf. 96 ANDERS HANSSON (m) replik:
          </note>
          <u who="anders_hansson_f702ea" xml:id="i-dee652eb1d954554-4" n="91ef78e1">
            <seg n="f8bbb444">
              Fru talman! Naturligtvis skulle vi i Alliansen mer än gärna anslå
              mer pengar till våra brottsbekämpande myndigheter. De ligger oss
              väldigt varmt om hjärtat. Detta är att betrakta som ett komplement
              till de brottsbekämpande myndigheternas verksamhet.
            </seg>
            <seg n="12c99c38">
              Utbildningen som vi ger är väldigt genomgående och ger kunskapen
              om genomförande av utandningskontroller.
            </seg>
            <seg n="71fd3796">
              Ibland kan det kännas som att vi missar lite. Ordningsvakter
              och väktare har väldigt långtgående befogenheter redan som det
              är. Man kan till exempel kvarhålla misstänkta. Man kan avvisa
              folk. Jag fick ett exempel av min kollega Johan: Man kan till
              exempel kvarhålla en snattare på plats tills polisen kommer. Det
              är en väldigt stor befogenhet, anser jag. Ni säger då att man
              ska få lov att göra det i en butik, men inte i en hamn när man
              har gjort ett så kallat sållningsprov, ser en berusad förare och
              tillkallar polisen. Det är egentligen samma sak.
            </seg>
            <seg n="aa063f16">
              Kan vi på något vis täppa till alla hål som finns i våra hamnar,
              så att vi är säkra på att någon från polisen, tullen nu står inte
              Kustbevakningen alltid i våra hamnar kanske eller väktarbolag
              står där, då har vi faktiskt hundraprocentig täckning. Då kan
              det inte komma in en förare i till exempel en tung lastbil som
              sedan kan orsaka så mycket sorg som en förare gjorde 2005 när
              en hel familj plus en annan kvinnlig bilist dog.
            </seg>
            <seg n="9354fcc6">
              Jag tycker att detta är väldigt bra. Det är ett gott förslag.
            </seg>
          </u>
          <note type="speaker" n="3b4fc121">
            Anf. 97 JOHAN LINANDER (c):
          </note>
          <u who="johan_linander_51610c" xml:id="i-c2f8331b04d712af-0" n="2ed2fc2b" next="i-2f1e7e51074c2d4f-0">
            <seg n="c3c571bb">
              Fru talman! Som ni har hört införde Ystads hamn i mars 2007 egna
              nykterhetskontroller som utfördes av ett bevakningsföretag. Kontrollerna
              var frivilliga, och kontrollanterna kunde alltså inte tvinga någon
              att blåsa. Men om någon blåste och det gav utslag eller om man
              kände lukt av alkohol i förarhytten när man öppnade dörren kunde
              man omedelbart kontakta polisen.
            </seg>
            <seg n="ffd28bef">
              Frågan om nykterhetskontroller blev akut i Skåne, i mina och
              föregående talare Anders Hanssons hemtrakter, efter den fruktansvärda
              olycka på E65 utanför Svedala där fem personer avled. Det var
              en krock där en väldigt onykter lastbilschaufför körde på fel
              sida av vägen. Mannen hade tidigare kört av färjan.
            </seg>
            <seg n="8b1ef151">
              Det blev då en debatt om hur onyktra lastbilschaufförer skulle
              kunna stoppas i våra hamnar. Rederierna införde, åtminstone då,
              lite restriktivare regler för servering av alkohol. Trelleborgs
              hamn valde att sätta upp en så kallad alkobom. Den fungerade så
              att lastbilschauffören körde fram till en bom och blåste där.
              Blåste man grönt gick bommen upp och man kunde köra vidare. Annars
              kom man inte vidare. Den stoppade en del rattonyktra chaufförer,
              men när Ystads hamn granskade hur man hade gjort i Trelleborg
              såg man att alkobommen vållade väldigt mycket köer, och många
              av lastbilarna fick köra förbi ändå, eftersom man inte hann kontrollera
              dem vid alkobommen.
            </seg>
            <seg n="9c1be32f">
              Då valde Ystad i stället att ha manuell provtagning av ett auktoriserat
              bevakningsföretag med Skånepolisens goda minne. Ystads kommun
              var positiv, Region Skåne var positiv, länsstyrelsen var positiv,
              polisen i Skåne var positiv och erfarenheterna var goda. Ändå
              kunde inte kontrollerna fortsätta, eftersom man kom fram till
              att den här typen av alkoholutandningskontroller är myndighetsutövning
              som till exempel polisen eller tullen kan göra. Regeringen tillsatte
              en utredning som kom fram till att lagen behövde ändras.
            </seg>
            <seg n="6cbf98ec">
              Nu har vi förslaget på bordet. Det kan låta som att det på något
              sätt skulle bli fritt fram att göra trafiknykterhetskontroller
              på vem man vill hur som helst, men så är det inte alls. Det är
              så kallade trafiknykterhetskontrollanter som kan anlitas av hamnen
              eller kommunen, som äger hamnen i de flesta fall. Det kan också
              vara polisen själv som anlitar en trafiknykterhetskontrollant.
              De måste, som tidigare talare har sagt, vara ordningsvakter eller
              väktare och ha genomgått en särskild kompletterande utbildning.
              De ska dessutom stå under ledning av polis. Innan någon kan bli
              utsedd till trafiknykterhetskontrollant ska polisen göra en prövning
              av personens laglydnad och lämplighet i övrigt. Denna lag föreslås
              vara tillfällig och gälla från den 1 juli 2010 till den 30 juni
              2013. Det blir alltså en treårig försöksverksamhet, åtminstone
              till en början.
            </seg>
            <seg n="03047d89">
              För oss som bor i Skåne och vet att det dagligen händer att onyktra
              förare med tunga fordon kör av färjorna, genom hamnarna och ut
              på de skånska vägarna är det på tiden att vi möjliggör för fler
              nykterhetskontroller. I Ystad överlämnades 133 onyktra förare
              till polisen under de sex månader 2007 då verksamheten pågick.
              Det var 133 färre dödsfaror i trafiken.
            </seg>
            <seg n="1597d945">
              Tyvärr finns det ett parti som inte tycker att de här onyktra
              förarna ska stoppas med hjälp av utbildade trafiknykterhetskontrollanter.
              Det är Vänsterpartiet. Detta oroar mig mycket. I Vänsterpartiets
              motion på propositionen avstyrks förslaget på sex och en halv
              rad. Viktigare än så var det tydligen inte för Vänsterpartiet
              att stoppa rattfyllerister.
            </seg>
            <seg n="5a2f0fc9">
              Vänsterpartiet hänvisar i sin motion till Svenska Polisförbundet,
              fackföreningen Tull-Kust och Svenska Transportarbetareförbundet
              och skriver: I likhet med fackförbunden Svenska polisförbundet,
              TULL-KUST och Svenska Transportarbetareförbundet avstyrker vi
              förslaget. Men Vänsterpartiet glömmer bort, eller väljer att glömma
              bort, en väsentlig del av Polisförbundets, Tull-Kusts och Transportarbetareförbundets
              motivering i remissvaret. Där skriver fackförbunden att en utökad
              kontroll av trafiknykterheten i hamnarna i stället bör ske genom
              att polisen tillförs mer resurser. Just denna del med mer resurser
              valde Vänsterpartiet bort. Det är inte svårt att förstå. Vi vet
              att Vänsterpartiet i budget efter budget har yrkat på mindre resurser
              till polisen, inte mer.
            </seg>
            <seg n="e9e48a28">
              När man lyssnade på replikskiftet tidigare skulle man kunna tro
              att Vänsterpartiet står för mer pengar till Kustbevakningen. Men
              i den rödgröna budgetmotion som ni presenterade förra veckan gör
              ni en besparing på Kustbevakningen och ger inte mer resurser.
            </seg>
            <seg n="201fb616">
              Vänsterpartiets alternativ är alltså att utbildade trafiknykterhetskontrollanter
              inte ska få kontrollera nykterhet i hamnarna. Polisen ska inte
              heller få mer resurser för att kunna utföra de här kontrollerna.
              Med andra ord vill man inte ha fler alkokontroller för att stoppa
              trafikonyktra lastbilschaufförer när de kommer in i hamnarna.
              Lägger man till att Vänsterpartiet tycker att det ska bli lagligt
              att missbruka narkotika får man en klar bild av hur Vänsterpartiet
              prioriterar i de här frågorna. Ingenting kan vara längre från
              Centerpartiets politik än det ni står för i Vänsterpartiet.
            </seg>
            <seg n="13f74895">
              När försökslagstiftningen upphör sommaren 2013 kan det vara så
              illa att vi har Vänsterpartiet i Sveriges regering. Då är frågan:
              Ska Lars Ohly tvinga Mona Sahlin att se till att den här lagstiftningen
              upphör? Det hade varit intressant att få svar på den frågan, men
              jag förväntar mig inte att ni ska komma överens i de rättspolitiska
              frågorna. Ni har inte ens tillsatt någon arbetsgrupp för att ta
              hand om de här viktiga frågorna, för ni vet väl lika väl som vi
              andra hur oeniga ni är. Men ni kanske löser frågan genom att utlysa
              en folkomröstning? Nej, inte ens jag tror att ni kan välja att
              göra en folkomröstning i denna fråga.
            </seg>
          </u>
          <note n="6baa49e8">
            Fru talman! Jag yrkar bifall till förslaget i utskottets betänkande
            och avslag på reservationerna.
          </note>
          <u who="johan_linander_51610c" xml:id="i-2f1e7e51074c2d4f-0" n="2ed2fc2b" prev="i-c2f8331b04d712af-0">
            <seg n="636e8c04">
              (Applåder)
            </seg>
          </u>
          <note type="speaker" n="ab93a20e">
            Anf. 98 LENA OLSSON (v) replik:
          </note>
          <u who="lena_olsson_bb92b4" xml:id="i-09ef83ed840b3e3c-6" n="ce55e5f2">
            <seg n="51220fc0">
              Fru talman! Jag hade väl inte tänkt gå upp, men efter en sådan
              här svada gör jag det. Johan längtar efter att man ska ta repliker
              på honom.
            </seg>
            <seg n="c56d902e">
              Här blir man anklagad för väldigt mycket. Det är inte så att
              Vänsterpartiet säger nej till att ha nykterhetskontroller.
            </seg>
            <seg n="41bf9374">
              Det har vi aldrig gjort. Vi säger i början att motverka rattfylleri
              självklart är en angelägen uppgift. Det som vi motsätter oss är
              att kontrollen ska utföras av privata vaktbolag. Sedan stoppar
              man huvudet i sanden och menar att det inte kommer att kosta något
              heller.
            </seg>
            <seg n="2b4073d9">
              Du vill ha besked. Det fick ni väl här i måndags. Då fick ni
              besked om väldigt mycket. Jag tror att ni fick så mycket besked
              att ni blev alldeles tysta.
            </seg>
            <seg n="e74f83e3">
              Nu finns det några frågor här, där vi ifrågasätts. Du ska inte
              bekymra dig så mycket, Johan, för att vi inte ska komma överens.
              Det tror jag säkert att vi kommer att göra. Vi har gjort det i
              16 budgetar förut, så det blir nog inte så stort bekymmer den
              här gången heller.
            </seg>
            <seg n="601dfe8b">
              Vi har till exempel när det gäller skärpta straff gått med på
              en straffhöjning för vållande till annans död. Vi vet att det
              är många som är på fyllan och åker bil och kör ihjäl folk ute
              på våra gator. Att anklaga oss för att vi inte skulle tycka att
              den här frågan är viktig är under skosulorna, Johan.
            </seg>
          </u>
          <note type="speaker" n="1f7bb5ff">
            Anf. 99 JOHAN LINANDER (c) replik:
          </note>
          <u who="johan_linander_51610c" xml:id="i-871887d421777841-3" n="2ed2fc2b">
            <seg n="9e878bd9">
              Fru talman! Jag tycker att fakta talar för sig själva: inga trafiknykterhetskontroller
              i hamnarna av de trafiknykterhetskontrollanter som vi nu föreslår
              och mindre pengar till polisen. Jag tror inte att Lena Olsson
              kan förneka att ni har yrkat på det i er egen vänsterbudgetmotion.
              Det handlar också om mindre pengar till Kustbevakningen, vilket
              vi fick besked om i ert rödgröna budgetförslag i veckan som gick.
            </seg>
            <seg n="a765b531">
              För övrigt var det inte så mycket om rättsväsendet i just den.
              Det var en motion på vårpropositionen som inte behandlar alla
              områden. Jag ska egentligen inte beskylla er för att ni inte i
              det här sammanhanget ger några besked om rättsfrågorna. Det kunde
              ha varit välkommet ändå att få lite besked om vad ni tycker.
            </seg>
            <seg n="73a1c68f">
              Vi vet att speciellt den här våren för proposition efter proposition
              som vi lägger fram från Alliansens sida har ni olika uppfattningar
              mellan de rödgröna partierna. Det ska vi nog se till att påminna
              er om vid varje tillfälle. Det kan jag lova.
            </seg>
            <seg n="60947e61">
              Hade det inte funnits en risk för att det skulle bli en rödgrön
              vänsterregering efter valet hade jag inte varit speciellt orolig.
              Då hade jag vetat att vi i Alliansen hade kunnat fortsätta att
              regera och kunnat göra det lika bra som vi har gjort hittills.
            </seg>
            <seg n="8a4b7ee5">
              Nu visar opinionsundersökningar det, och väljarna kan i ett demokratiskt
              samhälle rösta fram även en rödgrön vänsterregering. Det gör mig
              så klart orolig.
            </seg>
            <seg n="163b9b81">
              Vänsterpartiet som då skulle ingå i regeringen vill legalisera
              missbruk av narkotika. Vänsterpartiet vill ha mindre pengar till
              polisen. Miljöpartiet vill ha mindre pengar till polisen. Vänsterpartiet
              säger nej till trafiknykterhetskontrollanterna. Alla de rödgröna
              partierna tillsammans vill ha mindre pengar till Kustbevakningen.
              Jag tycker att det talar för sig självt.
            </seg>
          </u>
          <note type="speaker" n="b304b759">
            Anf. 100 LENA OLSSON (v) replik:
          </note>
          <u who="lena_olsson_bb92b4" xml:id="i-09ef83ed840b3e3c-7" n="ce55e5f2">
            <seg n="97363c60">
              Fru talman! Du hakar upp dig på polisen. Om du tittar i vår budgetmotion
              ligger vi lika. Det som vi tar där är för myndigheten. Vi vill
              ha en fristående myndighet, för åklagare och poliser ska inte
              utreda sig själva. Du får nog leta fram den här budgetmotionen
              om du ska anklaga oss för saker.
            </seg>
            <seg n="f0f98a0a">
              När det gäller tullen vore det väl bättre att satsa mer resurser
              på den. Menar du verkligen att de privata bolagen kommer att kosta
              nada, Johan Linander?
            </seg>
            <seg n="9219f7cc">
              Så är det inte. Ni ska utbilda dem. De ska stå under polisens
              ledning. Då kan inte polisen vara så långt därifrån fysiskt, eller
              hur? Är det gratis?
            </seg>
            <seg n="dbc0982d">
              Att du är bekymrad över att vi skulle överta makten får stå för
              dig. Jag är minst lika bekymrad om ni får sitta kvar. För fattigdom
              gör inte människor mindre brottsbenägna. Så är det ju. Det vet
              vi.
            </seg>
            <seg n="e879a40f">
              Jag tycker att det är ganska magstarkt att du står här och anklagar
              oss för än det ena och än det andra. När det gäller det som du
              tar upp om avkriminaliseringen vill vi se att folk får vård, att
              de får hjälp för sitt missbruk i stället för att man stoppar huvudet
              i sanden. Man säger: Nu har vi kriminaliserat det här. Det finns
              jättemycket problem ute i världen och ute i Sverige, men vi väljer
              att säga att det är kriminellt. Så gör vi ingenting mer.
            </seg>
            <seg n="e312d69d">
              Upp med ögonen och se vad det faktiskt är fråga om! Missbruket
              blir inte mindre.
            </seg>
            <seg n="06bb9693">
              Ni tycker också att man ska ha gårdsförsäljning av vin. Ni tycker
              att krogarna ska få vara öppna hur länge som helst, fast polisen
              själv säger att en brottsförebyggande åtgärd vore om de stängde
              någon gång.
            </seg>
          </u>
          <note type="speaker" n="b5285ee7">
            Anf. 101 JOHAN LINANDER (c) replik:
          </note>
          <u who="johan_linander_51610c" xml:id="i-871887d421777841-4" n="2ed2fc2b">
            <seg n="121368f2">
              Fru talman! Det blev så mycket där på slutet att jag inte hann
              notera allting, allt från gårdsförsäljning till öppettider på
              krogen. Det var inte allt som stämde, men vi behöver inte ta det
              nu.
            </seg>
            <seg n="24c59574">
              Faktum kvarstår att Vänsterpartiet har mindre pengar i sin budget
              till polisen än vad vi i Alliansen har. Även Miljöpartiet har
              det. De har det visserligen på Säkerhetspolisens sida, men samtidigt
              vill de flytta arbetsuppgifter från Säkerhetspolisen till den
              öppna polisen utan att tillföra den öppna polisen mer pengar.
              Det innebär att den öppna polisen måste spara på något annat.
            </seg>
            <seg n="3f61e0f3">
              När det gäller kostnaderna för trafiknykterhetskontrollanterna
              får en hamn om den anlitar dem stå för kostnaderna. Visserligen
              kostar väl utbildningen en del, men jag tror inte att det är någon
              större betungande utgift. Vi vet också att den polismyndighet
              som har erfarenhet av det här, Skånepolisen, är mycket positiv
              till det.
            </seg>
            <seg n="02a7aca6">
              Jag kan inte låta bli att säga något när Lena Olsson kom in på
              fattigdom. Jag har tittat på hur klyftorna har förändrats i samhället.
              Från 1998 till 2006 var Vänsterpartiet visserligen inte i regering,
              men det var en socialdemokratisk regering med stöd från Vänsterpartiet.
              Under de åtta åren ökade inkomstskillnaderna i vårt samhälle med
              20 procent. Det kallar jag att det blev större klyftor. Men det
              är kanske något som de rödgröna partierna gärna vill bortse från.
            </seg>
            <seg n="2c87b527">
              Däremot leder vår jobbpolitik till att människor kan få en egen
              försörjning och ta sig från fattigdom. Det är effektivt för att
              minska klyftorna. Den politiken kommer vi att fortsätta med på
              samma sätt som vi kommer att fortsätta att bekämpa narkotikamissbruk
              och på samma sätt som vi kommer att fortsätta att hjälpa dem som
              vill komma ifrån ett missbruk.
            </seg>
            <seg n="a3089fba">
              De allra flesta som får hjälp med att komma ifrån ett missbruk
              får det efter att de har åkt fast. Då får de kanske den vården
              och behandlingen inom Kriminalvården. Men det vill inte Vänsterpartiet.
            </seg>
          </u>
          <note type="speaker" n="0064afb3">
            Anf. 102 INGER DAVIDSON (kd):
          </note>
          <u who="inger_davidson_c39c0f" xml:id="i-5268e0e833098b47-0" n="3fb8c0fd">
            <seg n="713f31cf">
              Fru talman! De rödgröna vill inte gärna vidgå att de är oense
              inom rättspolitiken. Det finns naturligtvis en anledning till
              att bara Vänsterpartiet deltar i den här debatten. Det beror på
              att Miljöpartiet och Socialdemokraterna är för det förslag som
              regeringen har lagt fram. Det är inte första gången under den
              här mandatperioden som det händer.
            </seg>
            <seg n="f3c3b5cb">
              Jag ska fatta mig kort, fru talman, för det tycks inte bli någon
              vidare debatt av den anledningen. Flera av min alliansvänner har
              redan berättat om det förslag som vi ställer oss bakom. Det gör
              också Kristdemokraterna.
            </seg>
            <seg n="15403bf3">
              Vi anser att det behövs fler poliser och tjänstemän inom tull
              och kustbevakning som kan hjälpa till att ta alkoholutandningsprov
              på bilförare som kommer till svenska hamnar. Antalet sållningsprov
              behöver helt enkelt utökas rejält.
            </seg>
            <seg n="aaf2fdeb">
              Bakgrunden till att den här försöksverksamheten införs som innebär
              att särskilda nykterhetskontrollanter ska kunna utföra alkoholkontrollerna
              är förstås, som flera redan har nämnt, att det är ett stort problem
              med onyktra förare i många hamnar. Anders Hansson gav en målande
              beskrivning av det tidigare.
            </seg>
            <seg n="71715d9d">
              Efter att flera allvarliga olyckor och tillbud inträffat i nära
              anslutning till just färjeläget i Ystad prövade man ett nytt sätt
              att komma åt det här genom att använda andra personer som fick
              hjälpa till att ta proverna. Det fick väldigt gott resultat. Men
              länsstyrelsen konstaterade att det inte var enligt lagen. Trots
              att det gav så bra resultat fick man lägga ned verksamheten.
            </seg>
            <seg n="d019a752">
              Sedan valde vi att utreda frågan för att se om man kunde ändra
              lagen så att den möjligheten skulle öppnas igen. Det är det som
              nu har skett. Därför har vi det här betänkandet i dag som Alliansen,
              Socialdemokraterna och Miljöpartiet står bakom.
            </seg>
            <seg n="cd16538b">
              Det blir inte vem som helst som får ta prover. Det är polisen
              som förordnar lämpliga personer med särskild utbildning. De ska
              stå under ledning av en polisman när kontrollerna genomförs.
            </seg>
            <seg n="a5e651a2">
              Även i övrigt är det, som flera redan har berättat, mycket strikta
              regler för vad som gäller. Dessutom ska försöksverksamheten utvärderas
              efter tre år, och då får vi ta upp de svårigheter som har funnits,
              om det eventuellt kommer att finnas sådana.
            </seg>
            <seg n="a2eb1ac0">
              Det här är försett med både livrem och hängslen, så jag tycker
              att även Vänsterpartiet borde kunna känna sig ganska tryggt.
            </seg>
            <seg n="c7e4680a">
              Vi måste ändå återkomma till frågan: Vad är målet med det hela?
              Jo, det är att vi ska minska antalet onyktra förare på våra vägar.
              Det här är ett viktigt steg för att uppnå ökad trafiksäkerhet,
              det som vi egentligen alla är överens om. Jag för min del är övertygad
              om att den här försöksverksamheten kommer att medverka till att
              det målet uppnås.
            </seg>
          </u>
          <note n="f3afb9da">
            Jag yrkar bifall till förslaget i betänkandet och avslag på reservationen.
          </note>
          <note n="f3757d75">
            Överläggningen var härmed avslutad.
          </note>
          <note n="b01aae2e">
            18 § Genomförande av delar av Prümrådsbeslutet
          </note>
          <note n="e256b19c">
            Föredrogs
          </note>
          <note type="speaker" n="2dbd652b">
            Anf. 103 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-4a18bea3cd340ff2-0" n="33542532">
            <seg n="bec2df96">
              Fru talman! Jag tror inte att det blir en särskilt lång debatt
              i den här frågan heller eftersom jag är den enda talaren på talarlistan
              åtminstone så här långt. Låt oss i alla fall konstatera att precis
              som i föregående ärende har vi en rödgrön opposition som är oerhört
              oense. Det här handlar om Europapolitiken och det internationella
              polisiära samarbetet, det internationella samarbetet inom rättspolitiken
              i Europa.
            </seg>
            <seg n="dd005dec">
              Det här betänkandet handlar om genomförande av delar av Prümrådsbeslutet,
              och det är därför jag tänker ta till orda. Det är ett konstigt
              ord namnet Prüm kommer av en tysk stad. Vi har haft en stor debatt
              om detta tidigare i kammaren där vi har ställt oss bakom de principer
              som överenskommelsen innebär. Jag tänker kort nämna vad det innebär.
            </seg>
            <seg n="1d2b614e">
              Det vi ser i dag är förslag till följdlagstiftning. Det rambeslut
              som vi i Sveriges riksdag har antagit efter en debatt där hade
              den rödgröna oppositionen en annan uppfattning än vi när det gäller
              i vilken utsträckning vi ska samarbeta polisiärt, och de olika
              partierna i den rödgröna oppositionen hade inte heller lika uppfattningar
              innebär att vi ska samarbeta på ett antal punkter.
            </seg>
            <seg n="d39899c1">
              Den första gäller att vi ska kunna utbyta information för att
              lättare kunna lösa brott som begås på grund av att människor lättare
              tar sig över gränserna. Det är informationsutbyte avseende fingeravtryck,
              DNA och fordonsregister. Det är inte så att den här informationen
              kommer att ligga ute tillgänglig för vem som helst, utan det är
              referensuppgifter. Lite enkelt kan man säga att det är ett hittsystem
              som innebär att polisen, om man har hittat DNA-spår eller spår
              av ett fingeravtryck, ska kunna söka gentemot databaser i andra
              länder och se om det eventuellt kan finnas en uppgift. Sedan begär
              man att få ut uppgiften. Det är ett sätt att tjäna tid. I stället
              för att fråga 26 andra länder räcker det med en slagning.
            </seg>
            <seg n="7571e9fc">
              Nästa del i Prümrådsbeslutet handlar om informationsutbyte för
              att vi lättare ska kunna hantera sådant som stör den allmänna
              ordningen, sådant som inte är bra. Exempel på detta är större
              evenemang, idrottsarrangemang, exempelvis VM eller EM i fotboll,
              dit tyvärr inte bara fotbollssupportrar söker sig utan ibland
              även rätt många huliganer och människor som vill tjäna pengar
              både på människohandel vad gäller prostitution och på att tvinga
              människor att ägna sig åt ficktjuveri och annat. Här ska det finnas
              en möjlighet för en stat att ge information, sända en varningssignal,
              berätta att sådana är på väg till ett land och på det sättet hjälpa
              till att stävja brottsligheten.
            </seg>
            <seg n="0715cbee">
              Detsamma kan gälla vid större politiska demokratiska möten. Som
              vi vet erfarenhetsmässigt störs de ibland av olika krafter. Även
              där ska vi kunna ha ett informationsutbyte.
            </seg>
            <seg n="1721cc0f">
              Vidare innehåller Prümrådsbeslutet en möjlighet att utbyta personuppgifter
              när det gäller befarat terroristbrott. En viktig sak som vi har
              pratat rätt mycket om jag har motionerat om det och till och med
              fått motionen bifallen är det operativa polisiära samarbetet.
              Viktigt, inte minst för mig som kommer från Norrbotten, är det
              samarbete mellan Sverige och Finland som Prümrådsbeslutet möjliggör
              och gör lättare även om det sker inom det nordiska samarbetet.
            </seg>
            <seg n="cf1732d5">
              Det vi gör i dag är att fatta beslut om en del av genomförandet.
              I dag gäller det inte den del av regleringen som handlar om DNA
              eller fingeravtryck. Där kommer en lagstiftning senare.
            </seg>
            <seg n="a10b917b">
              Den lagstiftning som kommer i och med dagens beslut handlar om
              informationsutbyte i samband med större evenemang och samarbete
              med polisen när det gäller allvarliga olyckor där vi har en skyldighet
              att bistå varandra med kompetens och materiel. Den lagstiftning
              som antas i dag handlar om lagen om internationellt polisiärt
              samarbete. Det vi de facto gör är att inte bara utöka samarbetet
              utan i och med beslutet också få en balans med rättssäkerhet och
              integritet som alltid måste finnas.
            </seg>
            <seg n="df9974a3">
              Det förslag som det i dag ska röstas om i kammaren innebär att
              vi ger svenska myndigheter möjlighet att göra användningsbegränsningar,
              det vill säga att när en annan stat vill ha information kan vi
              snäva av användningsområdet. Det är inte meningen att man ska
              kunna utnyttja och använda sig av uppgifter om svenska medborgare
              på vilket sätt som helst. Det andra är att det ges en lagstadgad
              möjlighet för myndigheterna att ställa villkor för uppgiftslämnande
              och det sätt på vilket det ska gå till.
            </seg>
            <seg n="88543044">
              Det här, fru talman, är ett typisk praktisk hantering av ett
              normalt Europasamarbete i strävan att göra Europa säkrare och
              tryggare för alla, alla våra medborgare i alla medlemsländer,
              och samtidigt ett typexempel på hur vi täpper till hålen för att
              se till att myndigheterna inte får en möjlighet att missbruka
              uppgifterna. Det är den vanliga svåra avvägningen mellan att bekämpa
              brottslighet och att se till att det finns möjlighet att garantera
              människor rättssäkerhet och integritet.
            </seg>
          </u>
          <note n="692467cb">
            Jag yrkar bifall till utskottets förslag.
          </note>
          <note type="speaker" n="80deb488">
            Anf. 104 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-701b663d25238ff4-0" n="6921337f">
            <seg n="f3667a41">
              Fru talman! Jag har ingenting annat i sak att anföra. Som framgår
              av betänkandet är det ett enigt utskott bakom förslaget. Jag kunde
              inte låta bli att gå upp och reagera på Krister Hammarberghs anförande.
              Anledningen till att det inte blir någon debatt om det här betänkandet
              är att vi inte tycker olika. Då tycker jag att det är ganska ohederligt
              och raljant att gå upp och säga att vi skulle vara oeniga, framför
              allt i oppositionen, om detta.
            </seg>
            <seg n="81611bb0">
              I den här delen av Prümrådsbeslutet tycker hela utskottet likadant.
              Vi tycker att det är bra med det här informationsutbytet. Det
              är därför det inte blev någon debatt. Nu blev det debatt i alla
              fall eftersom jag inte kunde låta bli att gå upp. Det är på något
              sätt som att luften har gått ur majoriteten i riksdagen. Man har
              inget eget att komma med, och man har ingen framtidsagenda. I
              stället går man upp, ett pärlband av talare i talarstolen, och
              ojar sig över oppositionens förmodade oenighet.
            </seg>
            <seg n="150f42c8">
              Jag kan bara säga: Tack för omtanken, men om ni skulle lägga
              lite mer tid på er egen politik i stället för på vår politik ta
              det som ett tips från coachen tror jag att det skulle gå mycket
              bättre för er i opinionsundersökningarna.
            </seg>
          </u>
          <note n="5906b9e2">
            I detta anförande instämde Mehmet Kaplan (mp).
          </note>
          <note type="speaker" n="0bbe3cc7">
            Anf. 105 KRISTER HAMMARBERGH (m) replik:
          </note>
          <u who="krister_hammarbergh_315a95" xml:id="i-4a18bea3cd340ff2-1" n="33542532">
            <seg n="b6cd1ea3">
              Fru talman! Nej, Maryam Yazdanfar, vi har märkt att ni blir allt
              räddare att ta en rättspolitisk debatt. Debatt för debatt blir
              ni allt tystare.
            </seg>
            <seg n="aea5d058">
              Vad jag försökt göra och lyckats med i dag och jag känner mig
              nöjd med det är att pumpa in lite luft i oppositionen, för det
              har varit så tyst i kammaren. Man hör er inte, man ser er inte
              och man märker er inte.
            </seg>
            <seg n="466925a5">
              Det är klart att det är bra att vi har ett enigt betänkande,
              men inte kan det vara bra att vi har tyst i kammaren och att vi
              inte informerar människor om vad vi fattar för beslut. Det här
              är en demokratisk institution där vi ska ha en bra debatt. Det
              innebär inte att ett parti ska deklarera att nu får det vara tyst,
              för det här vill vi inte prata om.
            </seg>
            <seg n="6f41c159">
              Jag tror att ni inte vill ha en debatt därför att ni inte vill
              avslöja hur oeniga ni är i fråga efter fråga. Det finns anledning
              att fråga sig hur ni skulle kunna klara av att sitta i en regering
              när ni inte är överens om nästan någonting.
            </seg>
            <seg n="763d5e2e">
              Du måste börja svara väljarna vad ni vill. Vad är er framtidsagenda
              inom rättspolitiken? Är det att ge möjlighet att få porr i fängelserna
              igen? Det är den enda politik jag på rak arm kan komma på att
              ni är överens om, att se till att sexualbrottsdömda får en möjlighet
              att läsa porr i fängelserna.
            </seg>
            <seg n="04694238">
              Är det halvtidsfrigivning, som Vänsterpartiet driver? Är det
              att skära ned på polisen eller att ha samma resurser till polisen?
              Är det att skära på Kustbevakningen?
            </seg>
            <seg n="0a4cae02">
              Hur är det med den förra debatten? Ni är inte ens överens om
              en så enkel sak som att se till att försöka stoppa rattfulla galningar
              från att köra in i Sverige.
            </seg>
            <seg n="8fc679ef">
              (TREDJE VICE TALMANNEN: Jag får be Krister Hammarbergh att hålla
              sig till ämnet.)
            </seg>
          </u>
          <note type="speaker" n="44a76def">
            Anf. 106 MARYAM YAZDANFAR (s) replik:
          </note>
          <u who="maryam_yazdanfar_d78180" xml:id="i-701b663d25238ff4-1" n="6921337f">
            <seg n="f09ff9d3">
              Fru talman! Det är någonstans där jag vill landa. Jag skulle
              vilja be om lite hederlighet i debatten. I de ärenden där vi har
              en ståndpunkt som avviker från utskottets majoritetsbetänkande
              går vi upp och tar diskussionen. Vi avger våra reservationer i
              utskottet.
            </seg>
            <seg n="78e80e8b">
              Jag är tvärtom väldigt stolt över att vi har många olika åsikter
              i oppositionen och att vi lyckas kompromissa ned dem till en politik
              som ska föra Sverige framåt. Det visade vi inte minst prov på
              i måndags. Jag vet inte om Krister Hammarbergh har varit bortrest,
              sovit, inte tittat på tv eller läst en enda tidning den senaste
              veckan. Vi har en politik. Det är inte det som det handlar om.
              Det handlar om att Krister Hammarbergh ville gå upp i talarstolen
              och göra en point inför sitt återval till Sveriges riksdag. Då
              ville han gärna vara ganska raljant. Det tyckte jag var ohederligt
              och gav tråkig stämning.
            </seg>
          </u>
          <note type="speaker" n="b81f4a9e">
            Anf. 107 KRISTER HAMMARBERGH (m) replik:
          </note>
          <u who="krister_hammarbergh_315a95" xml:id="i-4a18bea3cd340ff2-2" n="33542532">
            <seg n="0b096800">
              Fru talman! Jag anser att det är en del av min roll som riksdagsledamot
              att fråga oppositionen: Vad tänker ni bedriva för politik om väljarna
              förhoppningsvis inte ger er förtroendet? Ditt svar är att ni har
              många olika åsikter. Man kan inte regera med många olika åsikter.
              Man måste enas om en åsikt.
            </seg>
            <seg n="ad02173e">
              Jag har varit bortrest, men jag har ändå haft möjlighet att läsa
              de förslag som ni kom med i förra veckan. Låt oss konstatera en
              sak: När det gäller rättspolitiken står det i princip ingenting.
              Och det finns en anledning till det. Ni är inte överens om någonting.
            </seg>
          </u>
          <note type="speaker" n="29a8675c">
            Anf. 108 MARYAM YAZDANFAR (s) replik:
          </note>
          <u who="maryam_yazdanfar_d78180" xml:id="i-6a813ef5ec2f6d8e-1" n="6921337f" next="i-574b05b0fd59999d-1">
            <seg n="cfb8bd29">
              Fru talman! Jag vill försäkra Krister Hammarbergh om en sak.
              Vi tre partier, som samarbetar otroligt bra, skiljer oss på ett
              sätt från ert samarbete. Det är att vi inte någonsin kommer att
              förvandlas till tre socialdemokratiska partier på det sätt som
              Krister Hammarberghs parti Moderaterna har söndrat, härskat och
              tystat under de här fyra åren. Det har tvärtom varit skadligt
              för svensk pluralism i politiken.
            </seg>
          </u>
          <note n="5906b9e2">
            I detta anförande instämde Mehmet Kaplan (mp).
          </note>
          <note n="f3757d75">
            Överläggningen var härmed avslutad.
          </note>
          <note n="c9a43b98">
            Ajournering
          </note>
          <note n="2a01cda6">
            Kammaren beslutade kl. 15.33 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="maryam_yazdanfar_d78180" xml:id="i-574b05b0fd59999d-1" n="6921337f" prev="i-6a813ef5ec2f6d8e-1">
            <seg n="16e11ede">
              Återupptagna förhandlingar
            </seg>
          </u>
          <note n="f5ca6fdf">
            Förhandlingarna återupptogs kl. 16.00.
          </note>
          <note n="7b7e7346">
            19 § Beslut om ärenden som slutdebatterats vid dagens sammanträde
          </note>
          <note n="63e3f280">
            Punkt 1
          </note>
          <note n="a522abec">
            Punkt 2
          </note>
          <note n="a95f59b9">
            Punkterna 3 och 4
          </note>
          <note n="63e3f280">
            Punkt 1
          </note>
          <note n="a522abec">
            Punkt 2
          </note>
          <note n="63e3f280">
            Punkt 1
          </note>
          <note n="7f6548bd">
            Punkterna 2 och 3
          </note>
          <note n="4234f651">
            Meddelande om inställd votering
          </note>
          <note n="9325475b">
            Tredje vice talmannen meddelade att voteringen torsdagen den
            6 maj kl. 12.00 skulle utgå.
          </note>
          <note n="80be0f8e">
            20 § Bordläggning
          </note>
          <note n="fbd18ac0">
            Anmäldes och bordlades
          </note>
          <note n="b98f2823">
            21 § Anmälan om frågor för skriftliga svar
          </note>
          <note n="63dc890b">
            Anmäldes att följande frågor för skriftliga svar framställts
          </note>
          <note n="2f5a82af">
            den 5 maj
          </note>
          <note n="588aa09a">
            Yilmaz Kerimo
          </note>
          <note n="dbb8f3eb">
            Siw Wittgren-Ahl
          </note>
          <note n="8eaf3b3e">
            Agneta Berliner
          </note>
          <note n="769f4b66">
            Frågorna redovisas i bilaga som fogats till riksdagens snabbprotokoll
            tisdagen den 18 maj.
          </note>
          <note n="7ee48ca9">
            22 § Anmälan om skriftliga svar på frågor
          </note>
          <note n="e49a7225">
            Anmäldes att skriftliga svar på följande frågor inkommit
          </note>
          <note n="46253ba4">
            den 4 maj
          </note>
          <note n="663f4170">
            Ameer Sachet
          </note>
          <note n="10e3dc7e">
            Veronica Palm
          </note>
          <note n="2f5a82af">
            den 5 maj
          </note>
          <note n="0258c1c0">
            Tina Ehn
          </note>
          <note n="0258c1c0">
            Tina Ehn
          </note>
          <note n="b3d4ef90">
            Elina Linna
          </note>
          <note n="663f4170">
            Ameer Sachet
          </note>
          <note n="2fd0b629">
            Marie Weibull Kornias
          </note>
          <note n="fe801898">
            Krister Örnfjäder
          </note>
          <note n="f36bba8d">
            Désirée Pethrus Engström
          </note>
          <note n="bf45bfc1">
            Yvonne Andersson
          </note>
          <note n="1009d448">
            Eva Sonidsson
          </note>
          <note n="0c4de87a">
            Louise Malmström
          </note>
          <note n="0c4de87a">
            Louise Malmström
          </note>
          <note n="ccd41afa">
            Carina Moberg
          </note>
          <note n="a8e2e234">
            Svaren redovisas i bilaga som fogats till riksdagens snabbprotokoll
            tisdagen den 18 maj.
          </note>
          <note n="62e0fb44">
            23 § Kammaren åtskildes kl. 16.11.
          </note>
          <note n="ec86614f">
            Förhandlingarna leddes
          </note>
          <note n="a3e1817e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
