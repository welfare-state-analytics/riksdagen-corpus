<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--100</head>
          <docDate when="1994">1994</docDate>
        </div>
      </front>
      <body>
        <div>
          <note n="2ff0ad2e">
            Det justerade protokollet beräknas utkomma om 3 veckor
          </note>
          <note n="94619442">
            ------------------------------------------------------------------
          </note>
          <note n="71b38eb1">
            1 § Justering av protokoll
          </note>
          <note n="93a170b0">
            Justerades protokollen för den 28 april och den 2
          </note>
          <note n="5ce730ac">
            maj.
          </note>
          <note n="211c2a4f">
            2 § Återkallelse av del av motion
          </note>
          <note n="f9b1bfcb">
            Andre vice talmannen meddelade att Folkpartiet liberalernas riksdagskansli
            i skrivelse den 3 maj återkallat yrkande 8 i motion 1994/95:U209
            U-
          </note>
          <note n="37aa383b">
            landspolitiken av Lars Leijonborg m.fl. (fp).
          </note>
          <note n="db33e9a0">
            Andre vice talmannen meddelade att hon avskrivit detta motionsyrkande.
          </note>
          <note n="723619a5">
            Skrivelsen lades till handlingarna.
          </note>
          <note n="cdeed32e">
            3 § Meddelande om svar på interpellationer
          </note>
          <note n="63686f40">
            Till riksdagen hade inkommit följande skrivelser:
          </note>
          <note n="54247c17">
            Interpellation 1994/95:120
          </note>
          <note n="d1577cfb">
            Till riksdagen
          </note>
          <note n="a62fddd5">
            Beträffande information 1994/95:120 av Ragnhild
          </note>
          <note n="c2a5864e">
            Pohanka (mp) om miljöanpassad offentlig upphandling får jag meddela
            att jag inte kan besvara denna inom fyra veckor.
          </note>
          <note n="d5ec5000">
            Skälet härtill är arbetanhopning.
          </note>
          <note n="5f7b1f75">
            Jag komme att besvara interpellationen den 29
          </note>
          <note n="050849ba">
            maj 1995.
          </note>
          <note n="b090c088">
            Anna Lindh
          </note>
          <note n="23784591">
            Interpellation 1994/95:122
          </note>
          <note n="d1577cfb">
            Till riksdagen
          </note>
          <note n="28ca6c49">
            Beträfande interpellation 1994/95:122 av Gudrun
          </note>
          <note n="57ad6126">
            Lindvall (mp) om oljeutsläpp i Östersjön får jag meddela att
            jag inte kan besvara denna inom fyra veckor.
          </note>
          <note n="4807404d">
            Skälet härtill är arbetsanhopning.
          </note>
          <note n="f4ca4dd5">
            Jag kommer att besvara interpellationen den 29
          </note>
          <note n="050849ba">
            maj 1995.
          </note>
          <note n="b090c088">
            Anna Lindh
          </note>
          <note n="e7801d97">
            Interpellationerna 1994/95:126 och 127
          </note>
          <note n="d1577cfb">
            Till riksdagen
          </note>
          <note n="2e758ed3">
            Beträffande interpellationerna 1994/95:126 och
          </note>
          <note n="8361515f">
            1994/95:127 av Betrice Ask, Stadsdelsnämnder i
          </note>
          <note n="21340880">
            Stockholm resp. Komplettering av betyg, får jag meddela att jag
            inte kan besvara dessa inom föreskrivna fyra veckor.
          </note>
          <note n="ef804add">
            Skälet härtill är resa.
          </note>
          <note n="7dc6d526">
            Efter samråd med Beatrice Ask kommer jag att besvara interpellationerna
            den 9 juni 1955.
          </note>
          <note n="22405325">
            Stockholm den 3 maj
          </note>
          <note n="fe447f52">
            Ylva Johansson
          </note>
          <note n="305e349c">
            4 § Svar på interpellation 1994/95:72 om JAS-
          </note>
          <note n="e652ca89">
            projektet
          </note>
          <note n="0b52607f">
            Anf. 1 Försvarsminister THAGE G
          </note>
          <note n="dfe92bed">
            PETERSON (s)
          </note>
          <note n="388a066f">
            Fru talman! Gudrun Schyman har ställt tre frågor till mig om
            JAS-projektet.
          </note>
          <note n="7a64da2a">
            1. Vad avser regeringen att göra för att stärka riksdagens inflytande
            över JAS-projektets utveckling?
          </note>
          <note n="604d35a9">
            2. Vad avser regeringen att göra för att klargöra för militärledning
            och industri vilken roll de har i ett demokratiskt land som Sverige
            när det gäller försvarspolitiken?
          </note>
          <note n="f6a7622e">
            3. Vad avser regeringen att göra för att presentera den totala
            kostnadsbilden för JAS-projektet och för att förhindra ytterligare
            oplanerade kostnadsökningar?
          </note>
          <note n="73daa9d8">
            Jag vill inledningsvis kort redogöra för statsmakternas beslut
            rörande JAS-projektet. Riksdagen har vid två tillfällen, åren
            1982 och 1983, beslutat att
          </note>
          <note n="cdbbc36a">
            Sverige skall satsa på att utveckla och tillverka ett eget stridsflygplan,
            JAS 39 Gripen. Riksdagen har också fattat beslut om att beställa
            delserierna 1 och 2
          </note>
          <note n="d8eb2e36">
            av JAS 39 Gripen. Det innebär sammanlagt 140
          </note>
          <note n="b16b84f1">
            flygplan, vilket motsvarar åtta flygdivisioner.
          </note>
          <note n="0a2419f9">
            På grundval av riksdagens beslut och med regeringens bemyndigande
            har Försvarets materielverk för statens räkning tecknat avtal
            med Industrigruppen
          </note>
          <note n="459acc79">
            JAS om dessa beställningar.
          </note>
          <note n="7a192980">
            Utveckling och produktion av de beslutade flygplanen pågår för
            närvarande. Självklart måste avtal som ingåtts mellan två parter
            hållas. I 1995 års budgetproposition redovisas att "regeringen
            är bekymrad och oroad över att ytterligare förseningar i projektet
            inte kunnat hejdas".
          </note>
          <note n="b88cad65">
            I 1992 års totalförsvarsbeslut angavs inriktningen att det militära
            försvaret bl.a. skall omfatta 16 flygdivisioner.
          </note>
          <note n="2106ca53">
            Inom ramen för förberedelserna inför nästa totalförsvarsbeslut
            studeras bl.a. frågan om antalet flygdivisioner inom det militära
            försvaret.
          </note>
          <note n="79b5ec36">
            Om det svenska flygvapnet på sikt skall omfatta fler än de åtta
            divisioner som nu är aktuella, är en rimlig utgångspunkt att vi
            fortsätter anskaffningen av
          </note>
          <note n="bca03abe">
            JAS 39 Gripen-flygplan. Frågan om storleken på det framtida flygvapnet
            och om en fortsatt anskaffning kommer att prövas i demokratisk
            ordning av riksdag och regering. Detta avses komma att ske i totalförsvarsbeslutet
            hösten 1996.
          </note>
          <note n="df1c29a5">
            Fru talman! Efter denna korta inledning övergår jag till att
            svara på Gudrun Schymans frågor till mig.
          </note>
          <note n="4a837a49">
            Om Gudrun Schymans första fråga kan sägas att redan vid beslutet
            år 1982 angavs att riksdagen skall erhålla en fortlöpande information
            om JAS-projektet.
          </note>
          <note n="31d65263">
            Regeringen har årligen lämnat en sådan redovisning.
          </note>
          <note n="ed887d2b">
            Riksdagens försvarsutskott har också i sin uppföljande roll ägnat
            uppmärksamhet åt JAS-projektet. Jag anser det viktigt att bra
            förutsättningar för en sådan uppföljning föreligger.
          </note>
          <note n="ca8f0d10">
            Riksdagens möjligheter till inflytande över JAS-
          </note>
          <note n="35e93872">
            projektets utveckling är därmed både i formell och i saklig mening
            tillgodosedd. Försvarsutskottet och dess ledamöter kan begära
            kompletterande uppgifter för att förbättra sitt inflytande över
            projektets utveckling. Enskilda riksdagsledamöter kan initiera
            debatter, som t.ex. Gudrun Schyman gör i dag, för att genom en
            demokratisk debatt skingra eventuella oklarheter.
          </note>
          <note n="fc98c1ed">
            Jag anser dock att det är viktigt att regeringen kan förbättra
            förutsättningarna för riksdagens kontroll.
          </note>
          <note n="b18ab151">
            Sedan jag tillträdde som försvarsminister har också en betydande
            uppmärksamhet ägnats denna fråga. Min strävan är att hålla riksdagen
            fortlöpande informerad om nya uppgifter kommer fram.
          </note>
          <note n="0ae4e00a">
            Som svar på Gudrun Schymans andra fråga vill jag med eftertryck
            framhålla att Sveriges försvarspolitik i enlighet med vår konstitution
            skall beslutas i demokratisk ordning av Sveriges riksdag. Detta
            är så självklart att det inte ens behöver diskuteras, och det
            utgör också utgångspunkten för regeringens styrning av myndigheterna.
          </note>
          <note n="51ac27a6">
            Det är Försvarsmakten som har huvudansvaret för styrningen av
            JAS-projektet. Försvarets materielverk utövar i enlighet med sitt
            produktionsansvar beställarens fortlöpande ledning av JAS-projektets
            tekniska och ekonomiska genomförande.
          </note>
          <note n="a27bf757">
            Försvarsmaktens årliga rapport till regeringen bygger på de uppgifter
            som Materielverket fortlöpande lämnar över projektet. Myndigheternas
            granskning redovisas sedan i budgetpropositionen till riksdagen.
          </note>
          <note n="221abbca">
            Utöver detta skall myndigheterna omgående anmäla till regeringen
            om projektet inte utvecklas i enlighet med statsmakternas intentioner.
          </note>
          <note n="55ed61a0">
            Industrins roll är uteslutande att producera och leverera de
            flygplan som staten har beställt. Naturligtvis skall industrin
            leva upp till ingångna avtal och gjorda åtaganden. Detta är också
            en självklarhet som inte behöver diskuteras.
          </note>
          <note n="d523b4d0">
            Gudrun Schymans tredje fråga gäller den totala kostnadsbilden
            för JAS-projektet och vad regeringen gör för att förhindra oplanerade
            kostnadsökningar. I
          </note>
          <note n="0c673a73">
            likhet med Gudrun Schyman anser jag att det är viktigt att erhålla
            en klar uppfattning om den totala kostnaden för JAS-projektet.
          </note>
          <note n="b9ebecda">
            Jag är oroad över kostnadsutvecklingen och de hittills konstaterade
            fördyringarna i JAS-projektet.
          </note>
          <note n="37b8fef7">
            Försvarsmaktens s.k. svarta hål består bl.a. till stora delar
            av deprecieringseffekter inom projektet, eftersom Gripen till
            ca 40 % består av valutaberoende importdelar.
          </note>
          <note n="e3d49caa">
            För att ge en objektiv bild av hittills nedlagda kostnader och
            så långt möjligt få en säker uppfattning om den fortsatta kostnadsutvecklingen
            har regeringen den 9 mars 1995 gett Riksrevisionsverket i uppdrag
            att göra en total genomgång av JAS 39 Gripenprojektets ekonomi.
            Totalkostnaden för delserierna 1
          </note>
          <note n="2d32fef4">
            och 2 av JAS 39 Gripen skall beräknas.
          </note>
          <note n="43e38120">
            Av genomgången skall bl.a. framgå kostnadsförändringar i projektet
            och deras orsaker samt priskompensationssystemets effekter för
            projektets genomförande. Effekterna av ambitionsförändringar,
            av teknisk fördyring och av valutakursförändringar skall anges.
          </note>
          <note n="a31dcf64">
            Uppdraget skall redovisas senast den 30 mars
          </note>
          <note n="a96e754f">
            1996.
          </note>
          <note n="60802249">
            Redan i den proposition som föregick beslutet om utveckling och
            anskaffning av flygplansystem JAS
          </note>
          <note n="cceb0592">
            framhölls att projektet måste styras noga och kontrolleras fortlöpande.
            Riksdagen instämde i propositionens förslag beträffande styrning
            av projektet och uttalade att regeringen genom en kraftfull styrning
            av projektet skall hålla både kostnader och prestanda under effektiv
            kontroll. I enlighet med vad som uttalades i denna proposition
            anser jag det viktigt att regeringen kan utöva denna kontroll.
            Sedan den nuvarande regeringen tillträdde har vi lagt ner stor
            möda på att granska denna fråga, inbegripet de oklarheter som
            har redovisats av myndigheterna.
          </note>
          <note n="59e04312">
            Som en följd av myndigheternas årliga redovisning avseende år
            1993/94 har Försvarsdepartementet bett Försvarets materielverk
            att återkomma och förklara vissa oklarheter i redovisningen. Det
            gäller bl.a.
          </note>
          <note n="042490e5">
            verkets konstaterande att förseningstrenden i projektet kvarstår,
            delvis kopplad till haveriet sommaren 1993, men även till förmågan
            hos Industrigruppen JAS att fullfölja fastställda planer.
          </note>
          <note n="806a817a">
            Enligt vad jag har inhämtat har Industrigruppen tagit till sig
            den kritik som redovisades i budgetpropositionen och tillsammans
            med Materielverket arbetat fram ett åtgärdsprogram.
          </note>
          <note n="d303dac1">
            Att försöka hämta in de förseningar som har uppstått får givetvis
            inte äventyra säkerheten i samband med utprovningen av flygplanet.
            Detta har regeringen uttryckligen framhållit för Försvarets materielverk.
          </note>
          <note n="9cec3909">
            Fru talman! Jag vill avslutningsvis framhålla att det är viktigt
            att flygplanet kan färdigställas enligt fattade beslut, i första
            hand för det svenska försvarets behov, men också för att kunna
            exporteras. Jag vill emellertid också framhålla att det är viktigt
            att Sverige lyckas med projektet för framtidstron både inom svensk
            industri och inom nationen som helhet.
          </note>
          <note n="568cadda">
            Anf. 2 GUDRUN SCHYMAN (v)
          </note>
          <note n="e107d020">
            Fru talman! Jag skall be att få tacka försvarsministern för svaret.
            Jag vill, inte avslutningsvis utan inledningsvis, säga att jag
            tror att det som möjligen kan skapa framtidstro i Sverige, för
            svensk industri och inom nationen som helhet, är att kvalificerade
            samhällsbeställningar från staten handlar om viktiga saker som
            dessutom ger ett visst resultat, särskilt när det kostar så här
            mycket pengar.
          </note>
          <note n="afa076d7">
            Det finns en genomgående kritik när det gäller det här projektet.
            Det är instabilt. Det största tekniska problemet med det här flygplanet
            är just, vad jag förstår, att det är instabilt. Ett lika stort,
            och kanske värre problem, är att även ekonomin kring projektet
            är milt sagt instabil. Det enda som tycks vara totalt stabilt
            är att man till vilket pris som helst skall genomföra detta projekt,
            oavsett vilken politisk ledning som har makten i det här landet.
            Jag tror att det beror just på den mycket stabila intressegemenskap
            som finns mellan industrin, politikerna och försvarsmakten i det
            här landet.
          </note>
          <note n="55098b6f">
            Det är att beklaga att man sitter fast i så gammaldags och fullständigt
            felaktiga industrisatsningar när det finns så mycket viktigt att
            göra inför framtiden.
          </note>
          <note n="d7817f5e">
            Det skulle dessutom kunna ge utmärkta exportprodukter.
          </note>
          <note n="ebba256c">
            Västerpartiets inställning till projektet är ju väl känd. Vi
            har ju olika uppfattningar här. Vi har talat om att det här projektet
            skulle bli en gökunge, och det har det också blivit i en omfattning
            som ingen kunde drömma om när det påbörjades. Där tror jag att
            vi är överens.
          </note>
          <note n="9a14a604">
            Frågan är nu snarare hur man skall få stopp på eländet. Finns
            det en vilja att få stopp på det elände som heter JAS-projektet?
            Jag tycker att det borde finnas det av minst två skäl.
          </note>
          <note n="4db500a3">
            Det ena är det säkerhetspolitiska läget. Det borde rätteligen
            vara det som styr de satsningar som vi gör inom den militära verksamheten,
            både när det gäller industrin och när det gäller försvarets utformning
            och omfattning. Det säkerhetspolitiska läget i den del av världen
            där vi befinner oss kan näppeligen motivera miljardrullningar
            av den här storleken.
          </note>
          <note n="56477fb5">
            Det andra är att vi har ett ekonomiskt läge i det här landet
            som faktiskt inte tillåter satsningar av den här omfattningen.
            Det är miljarder och åter miljarder som går åt till detta projekt.
            Det har hittills kostat 30-
          </note>
          <note n="8aa7f43c">
            35 miljarder. Vad har vi fått, försvarsministern? Jo, ett flygplan
            samt tre andra flygplan som inte går att styra, dvs. utan ratt,
            och som står magasinerade i väntan att på att få en lämplig ratt.
            Detta har vi fått för
          </note>
          <note n="c3263547">
            35 miljarder kronor. Man kan få väldigt mycket för dessa pengar.
          </note>
          <note n="02193adf">
            Huvudpoängen i min interpellation är just demokratifrågan. Det
            är mycket tråkigt att försvarsministern besvarar just den frågan,
            min fråga nr 2, med ett indignerat att detta inte ens behöver
            diskuteras. Jag menar att det är just det som vi måste diskutera,
            nämligen den bristande politiska kontrollen över detta projekt,
            den bristande politiska insynen och den demokratiska möjligheten
            att sätta stopp för detta i god tid.
          </note>
          <note n="58a196aa">
            Jag har följt den här frågan från olika håll. När den nu senast
            har varit uppe i medierna, både i TV 4
          </note>
          <note n="583ed754">
            och i genomlysande artiklar i Dagens Nyheter, är det just bristen
            på politisk kontroll och insyn som är mycket slående. T.o.m. försvarsministern
            har uttalat sig så här i Dagens Nyheter: "Det handlar om landets
            hittills i särklass största industriprojekt och ändå har vi politiker
            ingen egentlig kontroll över läget."
          </note>
          <note n="245aefc2">
            Då tål väl detta att diskuteras? Vad skall vi annars diskutera?
            I samma artikel säger försvarsministern samtidigt: "Om vi nu går
            ut och säger att vi inte skall ha en delserie 3" - fortsättningen
            på det här eländet -
          </note>
          <note n="f76827e3">
            "skulle det slå ner dem som arbetar i projektet och som behöver
            anstränga sig. Dessutom finns risken att möjligheten till export
            försvinner."
          </note>
          <note n="954ab3a1">
            Det innebär alltså att vi skall ge signaler om att det skall
            bli en delserie 3 trots att vi inte har fattat några sådana beslut
            här i kammaren. Jag tror inte på den strävan som försvarsministern
            säger sig ha om att hålla riksdagen fortlöpande informerad i den
            här frågan. Jag tror inte att den revision som skall komma fram
            i mars 1996 kommer i lagom tid för att förhindra att nästa försvarsbeslut,
            som skall fattas hösten 1996, låses upp kring ett fortsatt JAS-projekt.
          </note>
          <note n="d15f7568">
            Detta är en så stor del av den totala kakan. Den skall vi ju
            dessutom minska - eller hur, försvarsministern? Det tror jag att
            vi är överens om. Om vi skulle ge oss in i en fortsättning av
            det här projektet har vi just inga pengar kvar till något annat.
            Jag vet ju att planering inom det här området tar lång tid. Vi
            kan inte fatta beslut om detta sommaren 1996. Det är alldeles
            för sent. Vi måste ta upp den här diskussionen nu om vi skall
            få någon respekt för demokratin.
          </note>
          <note n="4caaa331">
            Anf. 3 Försvarsminister THAGE G
          </note>
          <note n="dfe92bed">
            PETERSON (s)
          </note>
          <note n="deb9a0d8">
            Fru talman! Jag vill inledningsvis säga att det måste vara ett
            missförstånd här eller också uttryckte mig litet otydligt i mitt
            svar. Jag tror att Gudrun
          </note>
          <note n="30f7a49b">
            Schyman och jag är överens när det gäller den demokratiska punkten.
            Det är i denna kammare som de politiska besluten om JAS skall
            fattas. Det är så självklart för mig som demokrat att vi inte
            ens behöver diskutera den frågan.
          </note>
          <note n="e61d6cd2">
            Vad jag avsåg med mina formuleringar var att besluten måste ligga
            i denna kammare. Jag kommer att se till att besluten också skall
            ligga i denna kammare när det gäller säkerhetspolitik och försvarspolitik.
            Där måste jag ha uttryckt mig litet dunkelt. Jag gav t.o.m.
          </note>
          <note n="f4557c51">
            beröm till Gudrun Schyman för att ha initierat denna debatt.
            Visst behöver vi diskussion. Vi behöver diskussion om JAS och
            om försvarspolitiken. Vi är äntligen på väg att få en försvars-
            och säkerhetspolitisk diskussion i Sverige. Det har vi saknat
            under väldigt många år.
          </note>
          <note n="a4e4f1a1">
            Som Gudrun Schyman väl känner till har jag också valt att uttrycka
            min kritik och oro över
          </note>
          <note n="6974dbe5">
            JAS-projektet offentligt. Det har jag blivit kritiserad för i
            många sammanhang. Men jag har valt det därför att jag gärna vill
            att det skall kunna bli en offentlig granskning, och ett uppdrag
            till Riksrevisionsverket hade samma utgångspunkt. På den punkten
            vill jag rätta till missförståndet. Det är inte alls frågan om
            att man behöver diskutera var besluten skall fattas eller av vilka.
            Det är en självklarhet från min sida. Den punkten behöver inte
            diskuteras. Men visst behöver vi diskutera frågan i ett vidare
            sammanhang. Jag utgår också ifrån att vi också får en sådan vidare
            diskussion.
          </note>
          <note n="a6521b84">
            Min strävan är - sedan får Gudrun Schyman själv välja om hon
            tror på mina ord eller inte - att ge riksdagen maximal information
            om JAS-projektet. Det sker i den årliga redovisning som regeringen
            lämnar.
          </note>
          <note n="2324dadb">
            Sedan har ju försvarsutskottet alla möjligheter att kräva in
            information.
          </note>
          <note n="85cf1a53">
            Dessutom utgår jag ifrån att den parlamentariska försvarsberedning
            som arbetar, och där Gudrun
          </note>
          <note n="261a1d88">
            Schyman har en representant som deltar i sammanträdena, också
            kommer att få den information som de anser att de behöver för
            att kunna ta ställning till
          </note>
          <note n="9fca98d2">
            JAS-projektets vidare öden.
          </note>
          <note n="9f861583">
            Jag kan ge Gudrun Schyman rätt på en punkt när det gäller det
            hon sade i inledningen. Det är att jag är en varm anhängare av
            att viktiga samhällsbeställningar görs i svensk industri så långt
            det är möjligt med hänsyn till vårt EU-medlemskap. Jag tror att
            de beställningar som stora svenska verk - tele och järnvägarna
            - har gjort hos stabila stora svenska företag har varit väldigt
            pådrivande och utvecklande för de företagen, samtidigt som vi
            har fått en bättre offentlig sektor.
          </note>
          <note n="ab0c2a52">
            Under mina sex år som industriminister var det en tes i min politik
            att denna samverkan skulle finnas.
          </note>
          <note n="31e8971b">
            Det gjorde också att man kunde ställa hårda krav på utvecklingen.
          </note>
          <note n="7a9cdf15">
            När vi kommer in på JAS fordras det ändå en annan utgångspunkt,
            Gudrun Schyman, och det är Försvarets behov. Vi kan aldrig bortse
            ifrån att vi i Sverige är fast beslutna att ha ett starkt och
            modernt försvar. Med den utgångspunkten hävdar vi dessutom att
            vi skall bibehålla vår militära alliansfrihet.
          </note>
          <note n="ae18c742">
            Vi har också hittills varit överens om att vi skall ha ett modernt
            flygvapen. Skall man ha ett flygvapen fordras det att man har
            några flygmaskiner i det flygvapnet.
          </note>
          <note n="98ef6d30">
            För 15 år sedan fattades beslutet om detta projekt i denna kammare.
            Det gjordes därför att vi då ansåg att den svenska industrins
            projekt var det vi skulle satsa på. Det är alltså 15 år sedan
            vi fattade det beslutet.
          </note>
          <note n="315ffe3b">
            Att det säkerhetspolitiska läget inte bara har förbättrats utan
            starkt förändrats så att vi i dag inte har någon militär hotbild
            mot Sverige betyder inte att vi inte skall ha ett starkt och modernt
            försvar. Som jag ser det skall vi också ha ett flygvapen, och
            då måste vi också ha ett flygplan.
          </note>
          <note n="80d7fa63">
            Min förhoppning för det svenska försvaret, för svensk industri
            och för Sverige som nation är att Sverige klarar att framställa
            detta flygplan enligt planerna i de kontrakt som har tecknats.
          </note>
          <note n="f2125492">
            Ingen kan med säkerhet i dag säga hur Sveriges säkerhetspolitiska
            situation ser ut om 10-15 år. Det vet varken jag eller Gudrun
            Schyman i dag. Däremot vet vi att det tar lång tid att utveckla
            och anskaffa ett nytt stridsflygplan som det svenska flygvapnet
            behöver. Vi har redan förbrukat 15 år innan vi har fått projektet
            i hamn.
          </note>
          <note n="fb679c77">
            Från det ursprungliga beslutet att satsa på ett nytt svenskt
            flygplan tar det 15 år tills den första divisionen är operativ.
            När det gäller JAS innebär det att den första divisionen med 1981/82
            års beslut i grunden blir operativ först 1997. JAS 39 Gripen kommer
            därefter att vara operativ under 20-30 år.
          </note>
          <note n="47839790">
            Vi kan alltså inte se kortsiktigt på ett flygplan. Det går inte.
            Vi kan inte låta de säkerhetspolitiska förändringarna i vårt närområde
            eller i världen påverka vårt behov av materiel till ett starkt
            svenskt försvar. Vi måste ligga betydligt längre fram i tiden.
            Vi måste vara långsiktiga.
          </note>
          <note n="fd93d603">
            Anf. 4 GUDRUN SCHYMAN (v)
          </note>
          <note n="b16c9143">
            Fru talman! Jag har förståelse för att man inte kan göra materielbeställningar
            utifrån en säkerhetspolitisk analys på kanske tre år. Det förstår
            jag, försvarsministern. Men jag vill säga några saker.
          </note>
          <note n="835ebe8a">
            För det första rådde det inte enighet om att vi skulle göra denna
            satsning i Sverige. Vänsterpartiet var emot detta från början.
            Vi hävdade då liksom nu att Sverige skall vara ett alliansfritt
            land, men vi trodde inte att det hängde på ett flygplan, och framför
            allt inte på denna typ av flygplan. Vi tror det ännu mindre i
            dag.
          </note>
          <note n="e1aef8b6">
            Jag tycker nog att allting talar för att vi har fått rätt. Sverige
            är fortfarande ett alliansfritt land. Jag hoppas att försvarsministern
            och jag skall hjälpas åt att se till att det fortsätter att vara
            det, trots andra hotbilder som inte direkt är militära utan snarare
            politiska mot detta i dag rådande faktum.
          </note>
          <note n="2a8fb639">
            Men man måste någon gång, menar jag, kunna erkänna att man har
            gjort fel. Man måste kunna erkänna att man har gjort fel bedömning
            av det säkerhetspolitiska läget och framför allt att man har gjort
            fel bedömning av vad som krävs för att upprätthålla en alliansfrihet
            i dag och framöver.
          </note>
          <note n="7348c7fa">
            Det finns väl ändå ingenting som tyder på att Sveriges alliansfrihet
            står och faller med JAS-projektet, försvarsministern? Att JAS-projektet
            faller har vi sett
          </note>
          <note n="3342bf21">
            - att flygplanen ramlar ned - men att Sveriges alliansfrihet
            skulle hänga på om vi går in i delserie 3 av
          </note>
          <note n="1f24c680">
            JAS-projektet har jag väldigt svårt att tänka mig.
          </note>
          <note n="24080de0">
            Jag vill också säga att den framförhållning som finns inom denna
            typ av samhällsbeställningar, framför allt vad gäller försvarsindustrin,
            gör att planeringen för den kommande delserien redan är i gång.
            Det vet också försvarsministern. Frågan är hur mycket pengar som
            har satsats trots att besluten inte är fattade.
          </note>
          <note n="8f342837">
            Jag menar att den tidtabell som försvarsministern har målat upp
            inte håller om vi skall vara realistiska.
          </note>
          <note n="77c8d603">
            Det skall ha gjorts en revision med alla papper på bordet den
            30 mars 1996, och ett försvarsbeslut skall fattas hösten 1996.
            Man har sommaren på sig att fatta beslut. Om vi skall kunna fatta
            ett realistiskt beslut i just denna fråga inom ramen för försvarsbeslutet
            1996
          </note>
          <note n="bfd41273">
            måste vi ta ställning till JAS-projektets vidare öden och äventyr
            betydligt tidigare. Annars är det icke trovärdigt. Annars blir
            den demokratiska insynen, kontrollen och beslutsfattandet bara
            ett spel för gallerierna. Det tycker jag som demokrat inte om.
            Jag hoppas att inte heller försvarsministern tycker om det.
          </note>
          <note n="c2bd14df">
            Anf. 5 Försvarsminister THAGE G
          </note>
          <note n="dfe92bed">
            PETERSON (s)
          </note>
          <note n="24a14408">
            Fru talman! Vi får inte bortse från en sak, Gudrun
          </note>
          <note n="c11981a2">
            Schyman. Det är att JAS-beslutet fattades av mycket breda majoriteter
            i Sveriges riksdag. Dessutom var det ett riksdagsval emellan besluten.
            Det fattades beslut 1981, det var riksdagsval 1982, och sedan
            kom
          </note>
          <note n="f0d12fd3">
            JAS-beslutet. Man får inte skriva om historien. Det var en mycket
            stark majoritet i Sveriges riksdag som för 15 år sedan fattade
            JAS-beslutet.
          </note>
          <note n="4414eee2">
            Jag vill återigen trycka på det jag sade i mitt svar.
          </note>
          <note n="b66e570e">
            Jag hoppas att vi skall få JAS-projektet i hamn. Jag har flera
            gånger sagt så här: Om vi väl har tagit JAS i båten skall vi ro
            JAS i hamn. Det är ett intresse för det svenska försvaret. Om
            Försvaret skall ha ett flygvapen måste det finnas ett flygplan.
            Vi kan inte ha ett flygvapen om vi inte har något att flyga med.
          </note>
          <note n="cf1d2bfc">
            Vi skall ha ett starkt och modernt försvar som kan försvara Sveriges
            oberoende och vår frihet, och som också kan medverka i internationella
            fredsbevarande operationer.
          </note>
          <note n="fc538964">
            De två gamla hörnstenarna för det svenska försvaret är att vara
            ett folkförsvar som ålägger alla människor uppgiften att försvara
            sitt land och att vara ett totalförsvar där vi ser viktiga bitar
            för det civila försvaret. I dag är ju de civila hoten nog så allvarliga
            som de militära hoten. Men vi har också fått en tredje viktig
            utgångspunkt, nämligen Försvarets internationalisering. Vi måste
            se på dessa frågor långsiktigt.
          </note>
          <note n="ea5e1a50">
            Gudrun Schyman har inte hävdat att man skall avbryta projektet,
            men det finns ändå i hennes inlägg en kritik mot att regeringen
            och riksdagen nu fullföljer ett demokratiskt beslut som fattats
            med breda majoriteter om att bygga delserie 1 och delserie 2.
          </note>
          <note n="97966ecf">
            Riksdagen har beslutat att utveckla ett svenskt flygplan och
            beställa sammanlagt 140 flygplan i delserie 1 och 2. Därefter
            har svenska staten skrivit avtal med industrin om att utveckla
            och tillverka dessa 140
          </note>
          <note n="857f81d6">
            plan.
          </note>
          <note n="b5a4247b">
            För mig är ett avtal ett avtal. Det skall hållas både av IG JAS
            och av staten. Det har uppstått förseningar som delvis är orsakade
            av de två haverier som drabbat projektet. De två haverierna är
            inte tillräckligt skäl för att säga upp kontrakten från statens
            sida. Däremot kan försenade leveranser innebära att industrin
            skall betala ett vite, och den frågan får Försvarets materielverk
            hantera.
          </note>
          <note n="7d55f2cf">
            Vi får vara klara över att ett avbrytande, som en del förespråkar
            i debatten, skulle vara förenat med oerhört stora kostnader för
            staten, samtidigt som det svenska försvaret inte får det stridsflygplan
            som man behöver för det framtida försvaret. I ett sådant läge
            måste vi ställa oss frågan varifrån vi skall ta det nya flygplanet,
            om vi inte skall fullfölja JAS-projektet.
          </note>
          <note n="28ae7e64">
            Förseningarna i dag är av tre slag. Den första förseningen uppkom
            vid utvecklingen av flygplanet. Det är en försening om cirka tre
            år i förhållande till den ursprungliga tidsplanen. Den andra förseningen
            uppkom vid leveransen av delserie 1, och den förseningen rör sig
            om cirka ett och ett halvt år. Den tredje förseningen har samband
            med organiserandet av den första flygdivisionen, och den är på
            cirka ett år.
          </note>
          <note n="273c90d3">
            Slutligen för Gudrun Schyman in frågan om när
          </note>
          <note n="9f7d74b9">
            JAS-besluten skall fattas. Det var bra att hon gjorde det, eftersom
            jag då får tillfälle att lämna uppgifterna om detta.
          </note>
          <note n="5dabcf64">
            Höstens försvarsproposition, som man nu med
          </note>
          <note n="3f78e204">
            Försvarsberedningens hjälp lägger grunden för, skall ligga på
            riksdagens bord när riksdagen öppnas i oktober detta år. Av den
            propositionen kommer bl.a. försvarsmaktsstrukturen att framgå,
            med inriktning på det antal flygdivisioner som skall finnas i
            framtiden.
          </note>
          <note n="8d930ad3">
            Detta ger givetvis en fingervisning åt både försvarsmakten och
            industrin om det antal Gripenflygplan som kan komma i fråga totalt.
          </note>
          <note n="b793f070">
            Redan i höst kommer riksdagen alltså på sitt bord att få en proposition
            med uppgifter om försvarsmaktsstrukturen varav kommer att framgå
            antalet divisioner. Bakvägen kan man då räkna ut vilket antal
            flygplan som detta kommer att kräva. Det krävs 140
          </note>
          <note n="09f0d7c8">
            flygplan för bemanningen av 8 flygdivisioner. Vill vi gå utöver
            antalet 8 flygdivisioner, behöver vi alltså ett antal nya flygplan.
          </note>
          <note n="d0f8d145">
            Det formella beslutet om en fortsatt anskaffning av fler än de
            hittills kontrakterade 140 flygplanen avses skola fattas i samband
            med totalförsvarsbeslutet hösten 1996. Det är dock riktigt, som
            Gudrun Schyman har sagt, att det kommer ett beslut redan i höst
            om divisionerna. Med den utgångspunkten kan vi säga om vi klarar
            oss med 140 plan eller om vi måste gå vidare.
          </note>
          <note n="7f961399">
            Om vi inte vill fullfölja med ett svenskt plan vid ett större
            antal divisioner än 8, kommer nästa fråga:
          </note>
          <note n="3e636845">
            Varifrån tar vi de nya flygplanen? Om detta har jag en hel del
            att säga, men nu är min taletid slut.
          </note>
          <note n="a002c5b8">
            Anf. 6 GUDRUN SCHYMAN (v)
          </note>
          <note n="723c5da0">
            Fru talman! Jag är medveten om att det fanns en stark majoritet
            bakom besluten både om delserie 1
          </note>
          <note n="b259219d">
            och om delserie 2. Jag ifrågasätter inte det, men jag beklagar
            att det var så många som tyckte så fel vid samma tidpunkt. Vi
            tyckte någonting annat i Vänsterpartiet. Jag respekterar naturligtvis
            de demokratiskt fattade besluten, men det som jag nu diskuterar
            är inte de plan som redan är beslutade och under produktion, utan
            när vi skall fatta beslutet om delserie 3. Eller enligt min uppfattning
            rättare sagt: Hur skall vi så snabbt som möjligt kunna ge så tydliga
            signaler som möjligt om att det inte blir något mer, att vi varken
            vill eller har råd med denna typ av miljardrullning?
          </note>
          <note n="0b8f5d15">
            Försvarsministern och jag har på den punkten olika uppfattningar.
            Jag anser inte att det är oförenligt att hävda Sveriges alliansfrihet
            och en kraftig minskning av och besparing på det militära försvaret
            inklusive ett stopp för fortsatt JAS-produktion. För mig är ett
            fortsatt alliansfritt Sverige och ett starkt bantat och på sikt
            avvecklat militärt försvar, vilket också innebär att det inte
            blir några fler JAS-plan, fullt förenliga ståndpunkter. För mig
            går detta utmärkt väl ihop, utifrån en seriös analys av det säkerhetspolitiska
            läget, inklusive det ekonomiska läget i Sverige och dessutom medräknat
            vad en majoritet av den svenska befolkningen anser i den här frågan.
          </note>
          <note n="61ca3940">
            Jag skulle slutligen vilja ställa några ytterligare frågor till
            försvarsministern. Hur mycket pengar tror försvarsministern,med
            tanke på hur man arbetar med sådana här långsiktiga projekt, redan
            har gått åt till utveckling av delserie 3, som vi här ännu inte
            har beslutat om?
          </note>
          <note n="881680d5">
            Det har när den här frågan har varit uppe tvistats om detta i
            medierna, och en hel del material är hemligstämplat, vilket försvårar
            den demokratiska insynen och kontrollen, även för den som sitter
            i försvarsutskottet. Detta känner också försvarsministern till.
          </note>
          <note n="347b90c8">
            Vilken uppskattning, utifrån hur man arbetar och de signaler
            som man har fått, gör försvarsministern av storleken av de summor
            som redan har gått förlorade?
          </note>
          <note n="51b2b0db">
            Jag skulle också vilja ha ett svar från försvarsministern på
            följande fråga: Skulle det inte vara möjligt att flytta fram beslutet
            om JAS-projektet, så att vi förlägger det samtidigt med det beslut
            som vi skall ta i höst om storleken på divisionerna? Det vore
            väl rimligt. Säger vi att vi inte skall ha fler flygdivisioner,
            eller i varje fall inte så många, är det väl rimligt att vi i
            samband med det ger klara besked om JAS. Vi skall i vårt signalsystem
            inte ge fel signaler till industrin.
          </note>
          <note n="fddbce67">
            Då kan den - förhoppningsvis - i god tid veta att den har att
            rätta sig efter en situation som innebär att vi inte satsar mer
            pengar på detta slösande projekt.
          </note>
          <note n="37b68d38">
            Anf. 7 Försvarsminister THAGE G
          </note>
          <note n="dfe92bed">
            PETERSON (s)
          </note>
          <note n="4808910b">
            Fru talman! Jag håller inte med Gudrun Schyman när hon här använder
            uttrycken "slöseri" och
          </note>
          <note n="65015e99">
            "miljardrullning". Det ger ett sken av att detta är utom all
            kontroll. Så är det faktiskt inte. Men riksdagen var för 15 år
            sedan medveten om att detta skulle kosta en hel del miljarder.
            Vi har fått en fördyring, som jag har varit kritisk emot och även
            har pekat på, och jag har givit Riksrevionsverket i uppdrag att
            verkligen gå igenom orsaker och anledningar och att se på hela
          </note>
          <note n="14388671">
            JAS-ekonomin.
          </note>
          <note n="390273c2">
            Men om vi som utgångspunkt har, Gudrun Schyman, att vi i Sverige
            skall ha ett starkt försvar för vår frihet och vårt oberoende,
            måste vi lägga ned en hel del pengar på försvaret. Det är ofrånkomligt.
            Då måste vi också se till att våra pojkar och flickor är vältränade
            och att vi har en god materiel. Vill vi dessutom ha ett flygvapen
            - jag återkommer återigen till det - och anskaffa ett flygplan,
            kostar det pengar.
          </note>
          <note n="e3da9837">
            Vi kan dessutom inte anskaffa ett flygplan på nolltid. Vi kan
            alltså inte beställa ett flygplan från den ena dagen till den
            andra. Det tar längre tid. Försvarsministern kan inte i samma
            stund som molnen börjar hopas vid Sveriges gränser och det blir
            oro i
          </note>
          <note n="038d905c">
            Europa ringa upp flygplansindustrin och säga: Kan ni leverera
            tio flygplan i morgon? Det går inte till så, utan det är som i
            allt annat materielanskaffande fråga om en långsiktighet.
          </note>
          <note n="d321eac3">
            Detta är naturligtvis ett problem. Då är frågan:
          </note>
          <note n="c433993d">
            Har försvaret redan börjat planera för delserie 3? Då måste utgångspunkten
            vara den att riksdagen 1992 har beslutat att försvarsmakten skall
            planera för 16 flygdivisioner. Det finns alltså ett riksdagsbeslut
            på detta.
          </note>
          <note n="6781f1f6">
            De hittills fattade besluten om 30 + 110 Gripenflygplan räcker
            till 8 divisioner, hälften av vad riksdagen redan har beslutat
            om.
          </note>
          <note n="3e1562b5">
            Försvarsmakten har också fått direktiv från riksdagen att planera
            för tio år framåt. Därför är det helt naturligt att försvarsmakten
            i sina planer efter 1997
          </note>
          <note n="25d7f2c2">
            också tänker framåt. Det är fråga om en formell framförhållning.
            Men försvarsmakten är helt på det klara med att den har JAS-ramen
            att hålla sig inom.
          </note>
          <note n="cc134388">
            Det finns alltså inga beslut fattade om delserie 3.
          </note>
          <note n="a17d31c3">
            Fattas bara annat! De besluten skall fattas i denna kammare.
            Däremot vet vi att ett antal miljoner har lagts ned på forskning
            och studier som tillhör eller är i närheten av JAS-projektet,
            vid sidan av ramen, och om det debatterade vi i Sverige för ett
            par månader sedan. Jag har då sagt att det med hänsyn till att
            JAS
          </note>
          <note n="1a49a41d">
            har en egen ram och med hänsyn till den diskussion som pågår
            om fördyringarna naturligtvis är väldigt viktigt att både försvarsmakten
            och andra som arbetar med JAS-projektet är utomordentligt försiktiga
            med att fatta några beslut som går utanför JAS-ramen och som går
            händelserna i förväg.
          </note>
          <note n="febba4cc">
            Överläggningen var härmed avslutad.
          </note>
          <note n="013c8712">
            5 § Svar på interpellation 1994/95:87 om laboratorieprover
          </note>
          <note n="420d6a33">
            Anf. 8 Socialminister INGELA
          </note>
          <note n="c03ac5a0">
            THALÉN (s)
          </note>
          <note n="3e60e3e7">
            Fru talman! Chris Heister har frågat mig vilka myndighetskrav
            som bör gälla rörande kontroll av medicinsk laboratorieverksamhet
            och vilka åtgärder som jag avser vidta för att tillse att elementära
            krav på kvalitets- och kompetenskontroll i medicinsk laboratorieverksamhet
            kan upprätthållas.
          </note>
          <note n="dc7dff35">
            Till att börja med vill jag framhålla att svensk hälso- och sjukvård
            skall kännetecknas av en god kvalitet. Patienterna skall kunna
            känna sig trygga, och patientsäkerheten skall vara hög i vården.
          </note>
          <note n="a9aaa365">
            Det finns formella system för att säkerställa en viss nivå på
            hälso- och sjukvårdens kvalitet. Till dessa hör bl.a. utbildningssystemet,
            legitimations- och behörighetsbestämmelserna, Socialstyrelsens
            tillsynsarbete, Hälso- och sjukvårdens ansvarsnämnd och sjukvårdshuvudmännens
            förtroendenämnder. Kvalitet och säkerhet inom vården kan emellertid
            inte enbart upprätthållas genom tillsyn av statliga myndigheter.
            Varje vårdgivare måste också på egen hand kontrollera att verksamheten
            uppfyller kraven på kvalitet och säkerhet. Det ställs också formella
            krav på att så sker. Socialstyrelsen har utfärdat föreskrifter
            om kvalitetssäkring inom hälso- och sjukvården. Enligt dessa skall
            kvalitetssäkring bedrivas systematiskt och fortlöpande, och arbetet
            skall dokumenteras. Resultatet skall fortlöpande återföras till
            alla som deltar i vård- och behandlingsarbetet. De system som
            redan finns är värdefulla men behöver kompletteras och utvecklas.
          </note>
          <note n="42d76343">
            Det har tillsats en arbetsgrupp inom departementet som skall
            ta fram underlag och lämna förslag till en samlad reglering av
            tillsynen över hälso- och sjukvården.
          </note>
          <note n="663645cf">
            I detta arbete kommer frågan om tillsynen över medicinska laboriatorier
            att behandlas. Arbetsgruppen skall bl.a. utgå ifrån att Socialstyrelsen
            skall ha ansvaret för statens tillsynsarbete inom hälso- och sjukvården
            och att samma krav på kvalitet och säkerhet skall gälla oavsett
            om verksamheten bedrivs i enskild eller offentlig regi.
          </note>
          <note n="f2873526">
            Arbetsgruppen analyserar bl.a. ett system där Socialstyrelsen
            genom en anmälningsskyldighet skall få kännedom och information
            om verksamheten. Arbetsgruppen överväger också att föreslå förbättringar
            när det gäller styrelsens möjligheter att ingripa mot sådan verksamhet
            som uppvisar allvarliga brister ur patientsäkerhetssynpunkt.
          </note>
          <note n="06943ffb">
            Arbetsgruppen skall presentera ett förslag som leder till att
            ett grundläggande regelsystem skapas som förstärker tillsynen
            och säkerställer en god kvalitet och en hög patientsäkerhet inom
            hälso- och sjukvården. Ett sådant regelsystem kommer då också
            att omfatta medicinsk laboratorieverksamhet. Jag vet att arbetsgruppen
            också överväger att förstärka kraven på att vårdgivarna skall
            bedriva internkontroll av kvalitén och säkerheten i verksamheten.
            Arbetgruppens arbete skall vara avslutat den 31 maj i år. Min
            avsikt är att en proposition skall kunna föreläggas riksdagen
            efter sedvanlig remissbehandling.
          </note>
          <note n="5bfdabc1">
            Det finns just för laboratoriebranschen också andra initiativ
            för att kunna tillgodose säkerheten i verksamheten. Sjukvårdshuvudmännen
            har tillsammans med företrädare för läkare och laboratorieassistenter
            och med Socialstyrelsens och Smittskyddsinstitutets stöd bildat
            en organisation - SEQLA - som systematiskt analyserar kvalitet
            genom att sända ut prover till anslutna laboratorier och analysera
            hur varje enskilt laboratorium förhåller sig till ett känt faktiskt
            utfall av proverna. SEQLA kan komma att spela en viktig roll för
            säkerheten och kvalitén framöver.
          </note>
          <note n="ad72b64c">
            Det drivs också en frivillig verksamhet för ackreditering av
            medicinska laboratorier genom
          </note>
          <note n="9333c172">
            SWEDAC. Verksamheten tillkom på initiativ av företrädare för
            berörda laboratorier och bedrivs i samarbete med de olika specialistföreningarna
            inom Läkaresällskapet. SWEDAC:s verksamhet regleras i lagen om
            teknisk kontroll och omfattar de europeiska standarderna för kvalitetssäkring
            av laboratorier, certifierings- och besiktningsorgan som krävs
            enligt EG-
          </note>
          <note n="21a7ad46">
            direktiv. Laboratorieackreditering innebär en systematisk och
            återkommande kontroll av laboratoriets tekniska kompetens för
            varje använd provningsmetod.
          </note>
          <note n="27f33f3f">
            Vidare krävs att laboratoriet har ett sammanhållet kvalitetssystem,
            att använda metoder är verifierade och tillämpliga, att ingående
            utrustning är provad etc.
          </note>
          <note n="345e6d1a">
            Även personalens kompetens kontrolleras. Medverkan i SEQLA-programmet
            eller motsvarande internationella program är obligatoriskt för
            ackrediterade laboratorier. Ackreditering innebär att man på plats
            går igenom alla kvalitetsaspekter på laboratoriet.
          </note>
          <note n="22b4b457">
            Vissa sjukvårdshuvudmän ställer krav på ackreditering vid upphandling
            av laboratorietjänster. För närvarande är ett tjugotal sjukvårdslaboratorier
            ackrediterade, och ytterligare ca 50 ansökningar är under behandling.
          </note>
          <note n="e4c1d133">
            Vilka av dessa initiativ som ger bäst effekt och om de bör göras
            obligatoriska hoppas jag kunna få en bild av genom de fortsatta
            gransknings- och utvärderingsinsatser som görs i samarbete mellan
            Socialstyrelsen, SPRI, sjukvårdshuvudmännen, SWEDAC och yrkeskåren.
            Det är i dag för tidigt att binda sig för den ena eller andra
            åtgärden.
          </note>
          <note n="8cb2f9f3">
            Arbetet med att säkerställa kvalitet och säkerhet i hälso- och
            sjukvården som helhet är ett komplicerat arbete. Huvudaktörerna
            har under de senaste fyra åren gjort stora insatser för att komma
            vidare. Socialstyrelsen, Landstingsförbundet, SPRI och SWEDAC
            i nära samverkan med läkar- och sjuksköterskeorganisationerna
            har kommit en bra bit på väg. Bl.a. mot bakgrund av att det i
            dag finns fler aktörer inom hälsooch sjukvården än tidigare och
            att kraven på kostnadseffektivitet blir allt större måste det
            pågående arbetet med att systematisera kvalitetssäkringsarbetet
            prioriteras de kommande åren.
          </note>
          <note n="c91e56ba">
            Anf. 9 CHRIS HEISTER (m)
          </note>
          <note n="ddd8d9d5">
            Fru talman! Jag vill först tacka statsrådet för svaret.
          </note>
          <note n="89cf5193">
            För att ett laboratorium skall få analysera avloppsvatten kräver
            Naturvårdsverket att laboratoriet i fråga är ackrediterat enligt
            de strikta europeiska reglerna på området. Samma krav har Livsmedelsverket.
          </note>
          <note n="1b9b9775">
            Däremot har motsvarande formaliserade kvalitets- och kompetenskrav
            inte ställts på laboratorieverksamhet som direkt berör människors
            liv och hälsa och vars analysrapporter åberopas i rättsliga sammanhang,
            t.ex.
          </note>
          <note n="20239271">
            i faderskapsmål, vad gäller drogmissbruk osv. Detta innebär de
            facto att laboratorier som arbetar med så känsliga prover som
            HIV-test, faderskapsbestämning och liknande saknar myndighetskrav
            på kvalitetssäkring. Det är bakgrunden till mina frågor till statsrådet.
          </note>
          <note n="f99f3873">
            Socialstyrelsen har, som statsrådet också säger, utfärdat föreskrifter
            om kvalitetssäkring inom vården.
          </note>
          <note n="0b842ef3">
            Dessa är allmänna - inga specifika föreskrifter finns alltså
            - och något krav på att en utanförstående och från sjukvården
            fristående part gör en kvalitets- och kompetensprövning finns
            inte. Inte heller pekar Socialstyrelsen i dessa föreskrifter på
            att sådana organ finns för prövning, även om Socialstyrelsen inte
            kan ställa formella krav på ackreditering.
          </note>
          <note n="b1057ec4">
            Av svaret framgår också att socialministern är uppmärksammad
            på detta förhållande och att arbete för att ändra lagstiftningen
            pågår.
          </note>
          <note n="e67fa815">
            Redan den förre sjukvårdsministern arbetade med dessa frågor.
            För ett år sedan övervägdes denna fråga i departementet med sikte
            på en proposition om ändrad lagstiftning under hösten 1994. Det
            framgick av ett betänkande som var upp till behandling under våren
            1994.
          </note>
          <note n="087dc6b4">
            Nu redovisar statsrådet att den arbetsgrupp som hon tillsatt
            skall vara klar först den 31 maj och att dess resultat sedan skall
            remissbehandlas. Först därefter kan en proposition bli aktuell.
            Jag anser att detta dröjsmål är mycket olyckligt. Jag vill därför
            uppmana socialministern att skyndsamt behandla detta ärende och
            samtidigt fråga när hon har för avsikt att lägga fram ett förslag
            till riksdagen. När kan vi förvänta oss en proposition i denna
            fråga?
          </note>
          <note n="16641157">
            Att det finns ett behov av en kvalitetssäkring av hälso- och
            sjukvården är helt uppenbart. Trots att det, som jag sagt, inte
            finns formella föreskrifter för kvalitetssäkring har många laboratorier
            vänt sig till
          </note>
          <note n="e6c1d60d">
            SWEDAC, som ansvarar för det europeiska systemet för kvalitetssäkring.
            SWEDAC är en statlig myndighet som genom lag är utsedd att genomföra
            den nationella ackrediteringen.
          </note>
          <note n="68e96061">
            Redan har, som statsrådet också redovisar, ett tjugotal laboratorier
            uppfyllt de höga kraven för ackreditering. Det är t.ex. i Stockholmsområdet,
            som jag bäst känner till, Huddinge sjukhus, Karolinska sjukhuset,
          </note>
          <note n="9c33ad1f">
            Södersjukhuset samt de privata laboratorierna Calab och Medilab.
            Många fler är på gång.
          </note>
          <note n="fe870c81">
            I svaret pekar statsrådet också på den organisation, SEQLA, som
            bildats av bl.a. Socialstyrelsen och sjukvårdshuvudmännen. Det
            som oroar mig är att svaret andas ett motsatsförhållande mellan
            SWEDAC
          </note>
          <note n="4f7a241d">
            och SEQLA. Som jag ser det är de inte jämförbara, och därför
            kan inte heller ett val antingen-eller göras mellan dem.
          </note>
          <note n="397c4e0b">
            Det skall ställas höga krav på kvalitetssäkring av svensk hälso-
            och sjukvård, och då kan inte kraven vara lägre än de som ställs
            inom det europeiska systemet. Det viktiga med denna typ av kvalitetssäkring
            är att den utförs av tredje part - något som Naturvårdsverket
            och Livsmedelsverket uppenbarligen fäster stor vikt vid.
          </note>
          <note n="1fe66b15">
            Riksdagens revisorer har vid flera tillfällen pekat på brister
            i Socialstyrelsens tillsyn. I den rapport som kom för mer än ett
            år sedan förde man fram att det behövdes en funktion som bevakar
            och utvecklar sjukvårdens kvalitet, framför allt utifrån patienternas
            säkerhet och rätt till god vård. Denna funktion borde, enligt
            Riksdagens revisorer, arbeta självständigt och med högt kvalificerad
            personal.
          </note>
          <note n="6e89fa66">
            Av gårdagens Expressen framgår det att Riksdagens revisorer i
            ytterligare en rapport, som kommer om någon vecka, är kritiska
            mot det sätt på vilket
          </note>
          <note n="d3a04e8d">
            Socialstyrelsen arbetar. Det borde vara en självklarhet att minst
            samma stränga krav som ställs på laboratorier som analyserar avloppsvatten
            ställs på medicinska laboratorier, som direkt berör människors
            liv och hälsa.
          </note>
          <note n="4490d3e5">
            Anf. 10 Socialminister INGELA
          </note>
          <note n="c03ac5a0">
            THALÉN (s)
          </note>
          <note n="c2580137">
            Fru talman! Får jag först beröra det som Chris
          </note>
          <note n="38a1e2e3">
            Heister säger om tidsaspekten. Det arbete som genomfördes under
            den förra mandatperioden, där avsikten var att resultatet skulle
            bli en proposition, täckte dess värre inte just den samlade tillsynen
            över offentligt, privat och fältet mellan offentligt och privat.
            Av det skälet ansåg jag att det var nödvändigt att det också gavs
            ett uppdrag att se över spannet mellan offentligt-privat och även
            själva upphandlingen av tjänster inom hälso- och sjukvård, oavsett
            om upphandlaren är en privat eller en offentlig vårdgivare.
          </note>
          <note n="e4629492">
            Det arbete som nu pågår kommer alltså att gälla hela verksamhetstillsynen
            över både den offentliga och den privata vårdgivande verksamheten
            och det fält som finns däremellan. Jag tycker att det är viktigt.
          </note>
          <note n="78fc5b5f">
            Jag tror att Chris Heister läser in mer i svaret än vad som står
            där. Det finns inte något motsatsförhållande mellan å ena sidan
            SEQULA:s verksamhet och å andra sidan SWEDAC:s verksamhet. Det
            framgår av mitt svar att jag tycker att man skall analysera på
            vilket sätt de olika delarna kan samverka med varandra. Det jag
            är angelägen om att framhålla är att Socialstyrelsens tillsyn
            bygger på en aktivitet från alla som arbetar inom vården. Det
            skall alltså finnas ett system som innebär en medverkan från alla
            som arbetar inom hälso- och sjukvård. Sedan skall man självfallet
            utifrån granska att arbetet görs på ett bra sätt.
          </note>
          <note n="10abbe42">
            Jag tycker också, vilket framgår av mitt svar, att det oavsett
            myndigheters tillsyn, ackreditering och alla andra kontrollsystem,
            inom en verksamhet som hälso- och sjukvård där så oerhört många
            aktörer är inblandade, måste finnas ett kvalitetstänkande i vardagen,
            där var och en av personalen känner ett ansvar.
          </note>
          <note n="cda56012">
            Det måste också finnas ett system i vardagsarbetet som underlättar
            en sådan kvalitetssäkring. Jag är övertygad om att man genom både
            det uppdrag som nu ligger och det arbete som pågår inom bl.a.
          </note>
          <note n="affa162c">
            SWEDAC kommer att kunna medverka, var och en med sina delar,
            till en god kvalitetssäkring inom den samlade hälso- och sjukvården.
          </note>
          <note n="b2af6918">
            Anf. 11 CHRIS HEISTER (m)
          </note>
          <note n="6baf99df">
            Fru talman! När det först gäller tidsaspekten har jag inte haft
            samma möjlighet som de som sitter i socialutskottet att följa
            detta dag för dag och närmare se vad som har hänt. Men enligt
            det betänkande som jag har tagit del av framgick det av statssekreterarens
            föredragning för socialutskottet att det man prövade när det gällde
            förberedelsen för denna proposition var att verksamheten skulle
            vara neutral, oavsett huvudman för hälso- och sjukvården. Jag
            fick inte något besked från statsrådet om när vi i riksdagen kan
            förvänta oss en proposition i denna fråga. Jag hoppas att statsrådet
            kan skapa klarhet i denna del.
          </note>
          <note n="cf5c8027">
            När det sedan gäller diskussionen om möjligheterna att få kvalitetssäkring
            utförd av tredje part, tror jag att detta är angeläget. Jag är
            glad att statsrådet nu säger att det inte finns någon motsättning
            mellan SEQLA:s verksamhet och SWEDAC:s verksamhet. Jag anser att
            det är angeläget att vi i Sverige inte har lägre krav än de krav
            som är uppställda i EU på detta område. Jag tror att det finns
            en hel del att göra i denna del.
          </note>
          <note n="ad3ec3e1">
            Sedan säger statsrådet att alla som arbetar inom hälso- och sjukvården
            naturligtvis skall arbeta med kvalitetssäkring. Självklart skall
            det vara så. Jag förutsätter att alla som arbetar inom hälso-
            och sjukvården gör ett så bra arbete som möjligt. Men det ligger
            naturligtvis en styrka i att ha en kvalitetssäkring enligt nationella
            och europeiska normer, och det är en styrka för sjukvården att
            man får det genom prövning av en fristående tredje part. Att så
            är fallet framgår ju av att verksamheterna själva frivilligt har
            vänt sig till
          </note>
          <note n="4eedba27">
            SWEDAC för att få den här möjligheten. De har tyckt att de möjligheter
            som funnits genom dagens lagstiftning inte har varit tillräckliga.
          </note>
          <note n="1fc0bf80">
            Det som oroar mig är dock inte de som frivilligt gör detta utan
            vad som händer med dem som inte söker denna prövning och denna
            ackreditering. Det är därför betydelsefullt att man ser till detta
            i det framtida kvalitetsarbetet.
          </note>
          <note n="8a94a0d1">
            Det har ju varit en tradition i Sverige, och jag tror att det
            också har visat sig i den lagstiftning vi har haft, att sjukvården
            utför sin egen kvalitetssäkring. Det har inneburit att man inte
            behövt ha den här typen av externa organ som ser över verksamheten.
          </note>
          <note n="807e049b">
            Det som också gör mig orolig är att jag i tidningskommentarer
            ser att Socialstyrelsen nästan ser den här verksamheten som någon
            form av konkurrens som man inte riktigt tycker om. Jag tror att
            det vore bra för
          </note>
          <note n="c2b343e2">
            Socialstyrelsen, och också för Socialdepartementet, om man insåg
            betydelsen av att man har fristående, oberoende parter som granskar
            sjukvården med kvaliteten som utgångspunkt. Detta har också Riksdagens
            revisorer flera gånger fört fram till riksdagen, och de har också
            visat på vilka vägar man kan gå för att uppnå det.
          </note>
          <note n="a3ae1838">
            Jag ser det alltså som oerhört betydelsefullt, och jag kan inte
            förstå att avloppsvatten anses vara viktigare än laboratorieprover
            som handlar om människors hälsa och liv.
          </note>
          <note n="d913becc">
            Anf. 12 Socialminister INGELA
          </note>
          <note n="c03ac5a0">
            THALÉN (s)
          </note>
          <note n="52f521ab">
            Fru talman! Jag skall först svara på frågan om vilken tid propositionen
            kan väntas. Arbetsgruppen är nu klar, och i slutet på maj skall
            vi skriva ett förslag och se till att det kommer ut på remiss.
            En hygglig bedömning vore att man i bästa fall skulle kunna komma
            med en proposition till riksdagen under senare delen av hösten.
            Det är i alla fall den inriktning jag har.
          </note>
          <note n="ffbd7a0e">
            Sedan får man ta hänsyn till remissarbetet. Beroende på omfattningen
            av förslagen kan man naturligtvis komma att behöva kortare eller
            längre remissbehandling så att man får in synpunkter från remissinstanserna
            innan man skriver färdigt själva propositionen.
          </note>
          <note n="f3043bae">
            Dagens lagstiftning är inte tillräcklig, säger Chris
          </note>
          <note n="74c5d151">
            Heister - nej, det är därför vi bearbetar det här och försöker
            komma fram med förslag för att få en heltäckande verksamhetstillsyn.
          </note>
          <note n="25f8dfcb">
            Jag vet inte vilka kommentarer Chris Heister har sett i tidningarna
            som skulle tyda på att det råder konkurrens mellan Socialstyrelsen,
            SWEDAC och övriga organisationer. Min uppfattning av det material
            jag har tagit del av är i stället att det i allra högsta grad
            finns ett önskemål om samverkan.
          </note>
          <note n="a72b3bad">
            Sedan skall man komma ihåg när det gäller Socialstyrelsens verksamhetstillsyn
            och regionala tillsyn att det inom hälso- och sjukvården finns
            så oerhört många och omfattande verksamheter. Det är ju inte bara
            en verksamhet utan det är mycket omfattande verksamheter. Jag
            tycker kanske att det är litet orättvist att jämföra hivtest och
            avloppsvatten som om det inte funnits en föreskrift, dvs. en formell
            regel, när det gäller för medicinskt utbildad personal att ta
            ansvar för verksamhet på laboratorier. Dessa fungerar som regel
            precis som allting annat. Det ställs krav på den här personalen,
            så på den punkten finns det definitivt en tillsyn.
          </note>
          <note n="e2f510bb">
            Avslutningsvis, fru talman, är jag övertygad om att många av
            de här samverkansfunktionerna kommer att kunna bli bättre, och
            det är i alla fall min avsikt att komma till riksdagen med ett
            förslag som skall lyfta fram kvalitetssäkring på ett sådant sätt
            att det stärker hälso- och sjukvården och patienternas säkerhet
            inom hälso- och sjukvården.
          </note>
          <note n="341a0cb8">
            Anf. 13 CHRIS HEISTER (m) replik
          </note>
          <note n="dceb330e">
            Fru talman! Jag håller med om det statsrådet nu säger om behovet
            av samverkan, och jag hoppas också att statsrådet kan bidra till
            denna samverkan mellan olika organ, myndigheter och organisationer
            som arbetar på det här området.
          </note>
          <note n="8db33076">
            Hälso- och sjukvård är ju också en omfattande verksamhet. Det
            är inte bara de medicinska laboratorierna som enligt vad jag förstår
            nu vänder sig till fristående organisationer, som t.ex. SWEDAC,
            för att få möjlighet och hjälp till kvalitetssäkring - det gör
            nu fler och fler verksamheter; t.o.m. vårdcentraler har vänt sig
            dit just för att få den här möjligheten till kvalitetssäkring.
            Vi ser alltså att det finns uppenbara behov i denna del.
          </note>
          <note n="14ff178a">
            Det här är min sista möjlighet att framföra synpunkter till statsrådet
            i dag, och jag vill då säga att det är oerhört betydelsefullt
            att man har en fristående och utanförstående part som är med i
            kvalitetssäkringsarbetet. Självklart ligger det grundläggande
            ansvaret hos hälso- och sjukvården själv, men det är också oerhört
            viktigt och betydelsefullt att man får en utanförståendes syn.
            Det har också Riksdagens revisorer uttalat.
          </note>
          <note n="2df7ec83">
            Jag har t.o.m. motionerat här i riksdagen - för drygt ett år
            sedan - om behovet av att inrätta en medicinalstyrelse, just för
            att åstadkomma den stora vetenskapliga och medicinska kompetens
            som en medicinalstyrelse skulle kunna ha. Jag tror alltså att
            det finns anledning att titta närmare på vad man kan göra för
            att kvalitets- och kompetenssäkra hälso- och sjukvården i den
            här delen och se till att vi får en god verksamhet, så att det
            inte förblir så som i dag, att det ställs hårdare krav när det
            gäller laboratorier som analyserar avloppsvatten än när det gäller
            laboratorier som analyserar hivtest. Det kanske är drastiskt att
            jämföra avloppsvatten och hivtest, men formellt är det faktiskt
            så, statsrådet.
          </note>
          <note n="59d39435">
            Anf. 14 Socialminister INGELA
          </note>
          <note n="c03ac5a0">
            THALÉN (s)
          </note>
          <note n="e06752f0">
            Fru talman! Eftersom det här är mitt sista inlägg skall jag inte
            polemisera. Jag vill då bara konstatera att Chris Heister och
            jag har litet olika uppfattningar om hur formalia skall tolkas.
          </note>
          <note n="af8bb716">
            När Chris Heister drar åt att SWEDAC skulle vara den enda oberoende
            instansen och säger att man kanske skulle tänka sig att inrätta
            en medicinalstyrelse får jag intryck av att Chris Heister inte
            uppfattar Socialstyrelsen som en part som skulle kunna granska
            hälsooch sjukvården. Det är den definitivt enligt min uppfattning.
            Inom Socialstyrelsen finns kompetens, förmåga och strategier.
            Vad Socialstyrelsen hittills inte har haft är en adekvat lagstiftning
            som kunnat förstärka dess roll. Det pågår alltså nu ett arbete
            som syftar till att åstadkomma det, så att man kan få en riktig
            verksamhetstillsyn - inte enbart en tillsyn som bygger på legitimerad
            personal, utan en verksamhetstillsyn som bottnar i en ordentlig
            lagstiftning. Då blir också den oberoende Socialstyrelsens granskning,
            i samverkan med andra, förstärkt, så att vi får en bra kvalitetssäkring
            inom hälso- och sjukvården.
          </note>
          <note n="febba4cc">
            Överläggningen var härmed avslutad.
          </note>
          <note n="47a2dc1d">
            6 § Svar på interpellation 1994/95:111 om Väg
          </note>
          <note n="13704ad6">
            57 förbi Mölnbo
          </note>
          <note n="072da172">
            Anf. 15 Kommunikationsminister INES
          </note>
          <note n="9857c96f">
            UUSMANN (s)
          </note>
          <note n="fb8b089f">
            Fru talman! Gudrun Lindvall har ställt följande frågor till mig:
          </note>
          <note n="bf2d39d8">
            1. Avser kommunikationsministern se till att opartiska MKB föregår
            beslut som ovan beskrivs i enlighet med EU-direktiv?
          </note>
          <note n="5b123dad">
            2. Hur kommer kommunikationsministern att hantera ett fall som
            ovan beskrivits där MKB av olika alternativ inte funnits innan
            beslut krävts från Vägverkets sida av kommunen?
          </note>
          <note n="1027fa08">
            3. Vilken vikt lägger ministern och regeringen vid det faktum
            att stora kultur- och naturvärden riskerar att spolieras vid ett
            vägbygge?
          </note>
          <note n="15a5ef33">
            4. Avser ministern i dessa ekonomiskt kärva tider sätta ett tak
            för kilometerkostnaden för vägar som den ovan beskrivna?
          </note>
          <note n="4d6e7b74">
            Som Gudrun Lindvall säkert förstår kan jag inte kommentera det
            pågående arbetet med att ta fram en arbetsplan för väg 57 vid
            Mölnbo, eftersom detta är en myndighetsuppgift. Dessutom kan arbetsplanen
            så småningom komma att hamna på regeringens bord för slutligt
            ställningstagande, och därför kan jag inte nu ange hur regeringen
            kommer att agera vid en eventuell prövning av ärendet.
          </note>
          <note n="b4980a4b">
            Gudrun Lindvalls fråga om miljökonsekvensbeskrivningar (MKB)
            kan enklast besvaras genom en hänvisning till väglagen. Där anges
            att en miljökonsekvensbeskrivning skall upprättas och ingå i en
            vägarbetsplan innan den ställs ut för granskning. Denna regel
            står i överensstämmelse med det EU-direktiv som Gudrun Lindvall
            åberopar.
          </note>
          <note n="9df34a7c">
            EU-direktiven anger dock inte att en MKB skall upprättas av någon
            som är opartisk, men ofta upprättas MKB i vägärenden av fristående
            konsulter. För att säkerställa att en MKB är upprättad på ett
            riktigt sätt finns dessutom i väglagen angivet att en MKB, innan
            den fogas till arbetsplanen, skall godkännas av länsstyrelsen.
          </note>
          <note n="c6bfe62e">
            Den planeringsprocess som ofta föregår upprättandet av en arbetsplan
            är inte reglerad i väglagen.
          </note>
          <note n="ae3ade8f">
            Ofta bedrivs planeringen i olika skeden där detaljeringsgraden
            ökar ju närmare arbetsplaneskedet man kommer. Underlaget beträffande
            miljökonsekvenser blir också mer detaljerat allteftersom processen
            framskrider.
          </note>
          <note n="528e7ac6">
            Indirekt kan delar av planeringsprocessen möjligen sägas vara
            reglerade genom att även miljöeffekterna av de olika huvudalternativ
            som bedömts i ett tidigare skede bör redovisas i den MKB som slutligen
            fogas till en arbetsplan.
          </note>
          <note n="c12bbeaf">
            Planeringsprocessen, som i vissa fall kan vara ganska lång, sker
            också i samverkan med andra berörda myndigheter och kommuner.
          </note>
          <note n="c49e7399">
            Ny- och ombyggnad av vägar leder till förändringar i landskapet.
            Barriärer uppstår, och nya vägsträckor gör intrång i känsliga
            natur- och kulturmiljöer. Människor reagerar mot detta.
          </note>
          <note n="aa04b063">
            Då är det viktigt att vi är ödmjuka och lyssnande och att det
            förs en dialog med de människor som bor där vägen skall dras fram
            och med andra som kanske använder området för promenader och utflykter.
            När vägen sedan planeras skall det ske så att den, utan att man
            gör avkall på säkerheten, gör minsta intrång i natur- och kulturmiljön.
          </note>
          <note n="cce7cced">
            Beslut om en arbetsplan medför ofta att alla ingående intressen
            inte kan tillgodoses fullt ut. En avvägning måste göras utifrån
            de regler som väglagen och naturresurslagen anger. Jag anser att
            miljökonsekvensbeskrivningar är ett viktigt underlag i denna prövning.
            En MKB möjliggör att en god bedömning av ett tilltänkt vägföretags
            effekter kan göras av de prövande myndigheterna och att berörda
            sakägare också kan få ett underlag för sina ställningstaganden.
          </note>
          <note n="21a45282">
            Genom en MKB kommer bl.a. natur- och kulturvärden, som är viktiga
            intressen, att redovisas på ett sådant sätt att en avvägning mellan
            dem, vägintresset och andra intressen kan göras på saklig grund.
          </note>
          <note n="8e8e8378">
            Jag anser att jag därmed har besvarat Gudrun
          </note>
          <note n="a842c87e">
            Lindvalls tre första frågor.
          </note>
          <note n="fb62d88c">
            Gudrun Lindvall frågar också om jag har för avsikt att sätta
            ett tak för kilometerkostnaden för vägar som den som har beskrivits
            i interpellationen.
          </note>
          <note n="72d05eed">
            Till att börja med får jag då konstatera att det i ett land som
            Sverige finns en stor variation i de naturliga förutsättningarna
            för att bygga vägar och att kostnaderna varierar högst betydligt
            mellan olika delar av landet för samma typ av väg. Kilometerkostnaden
            är också beroende av hur man väljer att avgränsa ett visst vägföretag.
            Kostnaderna för grundläggningsåtgärder varierar också kraftigt
            i olika delar av landet, liksom exempelvis behovet av broar för
            att passera vattendrag eller för andra ändamål. Jag gör därför
            den bedömningen att det inte är möjligt med en sådan begränsning
            som Gudrun Lindvall föreslår.
          </note>
          <note n="ac91a8f9">
            Därmed har jag inte sagt att kostnaden saknar betydelse. Den
            är en av flera faktorer som Vägverket måste beakta när en vägsträckning
            skall väljas.
          </note>
          <note n="fc8938cc">
            Sammanfattningsvis vill jag framhålla att det i första hand är
            Vägverkets ansvar att utreda, presentera underlag och fatta beslut
            om en arbetsplan och att verket därvid skall följa de regler som
            finns i berörd lagstiftning. Om arbetsplanen överklagas till regeringen
            kommer de synpunkter som då förs fram att prövas utifrån de olika
            regler som är tillämpliga.
          </note>
          <note n="e9ee14ea">
            Anf. 16 GUDRUN LINDVALL (mp)
          </note>
          <note n="190e6c4c">
            Fru talman! Kommunikationsministern! Jag får tacka för svaret.
          </note>
          <note n="59607135">
            Det finns två anledningar till att jag har ställt den här interpellationen.
            Dels anser jag att det finns anledning att diskutera hur Vägverket
            hanterar en sådan här fråga, dels vill jag rikta kommunikationsministerns
            uppfattning på ärendet, eftersom beslutet om den här vägsträckan
            - det handlar om en väg som skall passera Mölnbo samhälle - kommer
            att överklagas och därmed hamna på kommunikationsministerns bord.
          </note>
          <note n="ee0f5402">
            Om vi skall börja tala om det principiella menar jag att Vägverket
            i det här fallet har agerat precis så som jag anser att man inte
            skall agera när det gäller en väg. Man har från början bestämt
            sig för vilket vägalternativ man vill ha. Ytterligare två alternativ
            har diskuterats. Så småningom har man klämt åt kommunen och sagt
            att om de bestämmer sig för det södra alternativet får de en väg
            - i annat fall vet man inte.
          </note>
          <note n="3f940bcd">
            Under hela den här processen har det inte någon gång gjorts någon
            miljökonsekvensbeskrivning. Det beslut som Södertälje kommun så
            småningom har kunnat fatta har inte föregåtts av en miljöprövning.
          </note>
          <note n="323ebc74">
            Det här har kritiserats från många håll, både formellt och informellt.
            Länsstyrelsen har kritiserat detta, eftersom man menar att den
            här handledningen medför att miljön inte kommer in på det tidiga
            stadium som är nödvändigt vid den här typen av vägsatsning.
          </note>
          <note n="60e26817">
            Vägverket har också ett miljöråd där bl.a. Nils-Erik
          </note>
          <note n="70b72038">
            Landell ingår. Man har över huvud taget inte fått veta att den
            här finns, trots att det här är en väg som har diskuterats mycket.
            Man har t.ex. haft en folkavstämning i Mölnbo, eftersom den här
            vägen är så kontroversiell.
          </note>
          <note n="814a75a9">
            Det finns också många kritiska röster inom Vägverket som menar
            att bullret inte kommer att kunna hållas på rätt nivå. Man är
            också kritisk mot det sätt som ärendet har hanterats på.
          </note>
          <note n="f0138e26">
            Jag menar att om miljöaspekterna verkligen skall komma in på
            ett tidigt stadium och om de skall få väga tungt när det gäller
            vägar av det här slaget, måste miljökonsekvensbeskrivningen göras
            tidigt i processen. Den måste också beskriva de alternativ som
            diskuteras. I annat fall kommer miljöfrågorna alltid för sent
            in i planeringen. Så har det hela tiden gått till i Sverige. Miljökonsekvensbeskrivningar
            kommer in i vägprojekt när man redan har bestämt vilket vägalternativ
            som skall byggas. Jag menar att miljöaspekterna då inte kommer
            in där de skall komma in, nämligen i ett så tidigt skede att miljön
            ibland skulle kunna fälla utslaget för vilket alternativ vi skall
            välja.
          </note>
          <note n="5efc53fb">
            Den föreslagna vägsträckningen för den väg vi nu diskuterar går
            över ett odlingslandskap som har riksintresse. Det är en gammal
            kulturbygd. På kartan är det markerat med "R" överallt. De arkeologiska
            utgrävningarna kommer att bli dyra.
          </note>
          <note n="c8eec70b">
            Vägsträckningen går också rakt över ett sjösystem.
          </note>
          <note n="164ef1c7">
            Man skär av Lillsjön, som är en liten del av Långsjön.
          </note>
          <note n="7d9201e4">
            Det här är en av Sörmlands renaste sjöar. I EU har man sagt att
            efter 1988 skall det inte byggas några vägar över sjöar på det
            här sättet. Det skulle vara trevligt om Sverige redan nu kunde
            vara en föregångare i det avseendet, med tanke på att det i vårt
            land finns många stora sjöar som är av stort värde. Den sjön används
            faktiskt som dricksvattentäkt för många som bor runt omkring.
          </note>
          <note n="963ee271">
            Jag menar att det här är en fråga för regeringen.
          </note>
          <note n="650a3f4a">
            Om Vägverket hanterar miljökonsekvensbeskrivningar på det här
            sättet får vi inte in miljöaspekterna där de skall in, nämligen
            tidigt i planeringsskedet. Jag skulle vilja fråga kommunikationsministern
            hur vi skall bete oss för att få in miljön, när Vägverket inte
            ser till att det finns miljökonsekvensbeskrivningar så pass tidigt
            att de som skall ta ställning, i det här fallet
          </note>
          <note n="9b18a991">
            Södertälje kommun, kan ha miljökonsekvensbeskrivningen som en
            viktig del i bedömningen.
          </note>
          <note n="ecb8a621">
            Anf. 17 LENNART DALÉUS (c)
          </note>
          <note n="537a2cce">
            Fru talman! Jag har all förståelse för att kommunikationsministern
            inte ger sig in i en diskussion i ett ärende som är föremål för
            myndighetsprövning. Jag delar dock Gudrun Lindvalls bedömning
            att just i det här fallet har hanteringen hittills varit sällsynt
            olycklig ifrån Vägverkets sida.
          </note>
          <note n="c5c9265d">
            Man har inte heller gjort en tillräcklig uppskattning av de naturvärden
            som kommer att beröras av det alternativ som i det här projektet
            kallas för det södra alternativet. Det finns förvisso andra möjligheter
            att välja här. Inte minst kan man se över hur man kan förstärka
            och på annat sätt göra så att den tidigare vägsträckningen kan
            behållas ovan eller under jord.
          </note>
          <note n="311b3f98">
            Återigen med all respekt för att kommunikationsministern inte
            tar ställning när det gäller det konkreta projektet, vill jag
            säga att sakfrågan ändock berör den allmänna hanteringen av miljökonsekvensbeskrivningar
            som vi också är en del av genom vårt medlemskap i EU. Jag har
            tidigare alltid hävdat att det som har skilt lagstiftningen inom
            EU från den svenska lagstiftningen var att miljökonsekvensbeskrivningen
            i den svenska hanteringen - före vårt medlemskap - ofta kom före
            det formella beslutet.
          </note>
          <note n="92009981">
            Det är helt riktigt, men i realiteten kom miljökonsekvensbekrivningen
            efter det reella beslutet. Detta var en olycklig ordning. Jag
            tyckte att det faktiskt blev mycket bättre genom vårt medlemskap
            i EU.
          </note>
          <note n="d712dbd6">
            EU har nu under lång tid hävdat principen att miljökonsekvensbeskrivningen
            skall presenteras och värderas före det reella beslutet, inte
            bara före det formella beslutet. Då blir man litet undrande inför
            det här konkreta projektet. Det verkar vara så att åtminstone
            många viktiga delmoment i det reella beslutet är fastlagda i och
            med att kommunen yttrar sig och en del andra liknande händelser
            sker, utan att det finns någon miljökonsekvensbeskrivning.
          </note>
          <note n="db836596">
            För att hålla frågan på ett mera principiellt plan undrar jag
            när kommunikationsministern tycker att miljökonsekvensbeskrivningen
            skall föreligga som en del av underlaget i projekt av det här
            slaget - med hänsyn till svensk lag och vårt nuvarande medlemskap
            i EU - för att den skall anses finnas i tid för det reella beslutet.
            Jag menar faktiskt, fru talman, att en del i ett reellt beslut
            har fattats när en kommun yttrar sig över en förprojektering.
            Det är en del i ett reellt beslut.
          </note>
          <note n="72688550">
            Sedan kan man alltid hävda att beslutet formellt fattas flera
            år senare, men det är en del i det reella beslutet.
          </note>
          <note n="9675e31f">
            Fru talman! Min konkreta fråga till kommunikationsministern är:
            När anser kommunikationsministern att miljökonsekvensbeskrivningen
            skall komma in i en process av det här slaget, som vi förvisso
            har del i?
          </note>
          <note n="6275f00b">
            Anf. 18 Kommunikationsminister INES
          </note>
          <note n="9857c96f">
            UUSMANN (s)
          </note>
          <note n="cb32ed95">
            Fru talman! Jag kan inte kommentera det här ärendet. Jag är väl
            medveten om att det förmodligen kommer upp på departementets bord
            så småningom.
          </note>
          <note n="6a81cd03">
            Vi får då diskutera hanteringsordningen. Jag har emellertid det
            intrycket att Vägverket brukar föra en dialog under hela planeringsprocessen.
            Vad jag förstår så tycker inte interpellanterna att så har skett
            i det här fallet.
          </note>
          <note n="71df804d">
            När det gäller Södertälje kommun är det faktiskt så att en kommun
            som tycker att den har fått ett dåligt underlag inte behöver ta
            ställning. Man kan vänta till dess att arbetsplanen ställs ut.
            Man kan faktiskt också överklaga ett fastställelsebeslut. Den
            möjligheten finns således redan i dag.
          </note>
          <note n="00df147d">
            Så till Gudrun Lindvalls och Lennart Daléus principiella fråga
            som jag tycker är oerhört intressant och viktig att resonera om.
            Den gäller hur planeringsprocessen skall se ut för att miljön
            skall bli en lika viktig faktor som t.ex. trafiksäkerhet och kostnader.
          </note>
          <note n="7598c98f">
            Sedan en tid tillbaka pågår en diskussion i regeringskansliet
            mellan Kommunikationsdepartementet och
          </note>
          <note n="c2bbd037">
            Miljödepartementet om att man skulle kunna ändra planeringsprocessen
            så att man i ett tidigare skede lägger fast en korridor inom vilken
            en väg skulle kunna byggas, och i det skulle man också lägga in
            miljökonsekvenserna. Man skulle då kunna föra in miljöfrågorna
            på ett övergripande sätt från början, trots att man ännu inte
            i detalj har fastslagit placeringen av vägen. Sedan skulle man
            naturligtvis allteftersom snäva in området. Det har diskuterats
            att man i så fall förmodligen behöver ändra miljöbalken och planoch
            bygglagen. Arbetet är inte fullföljt ännu, men jag tror och menar
            att det är den väg man måste gå. Jag har ingen annorlunda uppfattning
            än Gudrun Lindvall och Lennart Daléus, att detta är en viktig
            del i en mera miljöinriktad planeringsprocess. Jag tror att det
            skulle vara möjligt att ändra på detta.
          </note>
          <note n="59fb9b3b">
            Anf. 19 GUDRUN LINDVALL (mp)
          </note>
          <note n="caf2bffb">
            Fru talman! Kommunikationsministern! Först vill jag litet grand
            kommentera frågan om Södertälje kommun. I kommunen har man alltså
            fått veta att om man säger ja till det södra alternativet, så
            går Vägverket vidare endast med detta alternativ och att man kommer
            att genomföra det alternativet. Det innebär alltså att de andra
            alternativen som har funnits nu försvinner från planeringen. Det
            kommer också att innebära att det aldrig kommer att bli någon
            vettig miljökonsekvensbeskrivning för dessa alternativ. Jag menar
            att man har föregått miljökonsekvensbeskrivningen i och med att
            man nu har bestämt sig för ett alternativ. Miljökonsekvensbeskrivningen
            måste komma in på ett så tidigt stadium att de olika alternativ
            för en vägdragning som finns får miljökonsekvensbeskrivas.
          </note>
          <note n="8ecc8daf">
            Att göra en korridor och sedan så småningom snäva in är ju möjligt
            om de olika alternativen geografiskt ligger ganska nära varandra.
            Det gör de inte i det här fallet. De ligger på var sin sida om
            samhället, så korridoren skulle i det här fallet bli väldigt bred.
            En miljökonsekvensbeskrivning måste ta upp de olika alternativ
            som har presenterats för att man skall kunna se vilket alternativ
            som är det miljömässigt bästa.
          </note>
          <note n="d0078ad6">
            Med tanke på EU finns det ledande miljöjurister som menar att
            miljökonsekvensbeskrivningar i dag kommer in för sent enligt EU-direktivet.
            Miljökonsekvensbeskrivningarna måste finnas innan de informella
            besluten fattas, dvs. när kommunen höres och när Vägverket därmed
            låser upp planen betydligt mer än tidigare. Annars har inte dessa
            beslutsfattare någon möjlighet att ta med miljön som en viktig
            del i beslutsunderlaget.
          </note>
          <note n="24d7903c">
            I det här fallet är alternativen litet märkliga. Det skulle finnas
            en möjlighet att bygga en tunnel. Det är ett alternativ som Vägverket
            inte har tittat på. Miljökonsekvenserna med en tunnel skulle vara
            betydligt mindre. Vi skulle t.ex. slippa det bullerproblem som
            det södra alternativet, som man har valt, kommer att innebära.
            Dessutom skulle det blir betydligt billigare.
          </note>
          <note n="ea047746">
            I Huddinge och på Ekerö har man valt tunnelalternativet vid den
            här typen av vägar där miljökonsekvenserna har varit stora.
          </note>
          <note n="3e62235a">
            Även om detta är en myndighetsfråga är det viktigt att kommunikationsministern
            klargör att Vägverket även skall titta på tunnelalternativ, eftersom
            dessa ofta visar sig bli billigare i dag.
          </note>
          <note n="a38f98b6">
            Det är riktigt att detta än så länge är en myndighetsfråga, men
            det är ändå politiker och i första hand kommunikationsministern
            som sedan får ta ansvar för det som sker. Det som kanske är ett
            dilemma när det gäller just Vägverket och myndighetsrollen respektive
            att vara minister för Kommunikationsdepartementet är att det ibland
            är svårt att komma in i processen när det skulle behövas. Jag
            kan förstå att det som kommunikationsminister ibland kan upplevas
            som ett stort dilemma.
          </note>
          <note n="cba3cc6f">
            I det här fallet kommer ju frågan, som kommunikationsministern
            också har sagt, att hamna på regeringens bord. Men ändå: Om vi
            menar allvar med miljökonsekvensbeskrivningar så måste de komma
            in när fler alternativ diskuteras och inte, som i det här fallet,
            när två alternativ har försvunnit.
          </note>
          <note n="c3e0b218">
            Anf. 20 LENNART DALÉUS (c)
          </note>
          <note n="f3054cbd">
            Fru talman! Jag kan berätta att vi i dag här i riksdagen har
            haft ett möte med Globe - en parlamentarikergrupp inom EU som
            arbetar med miljöfrågor.
          </note>
          <note n="5074e6b3">
            Temat för mötet var just tillgång till miljöinformation.
          </note>
          <note n="c59aaee6">
            Man tyckte berättigat att Sverige ligger långt framme när det
            gäller tillgång till information för alla medborgare som vill
            sätta sig in i miljöfrågor, detta som en del i vår generella öppenhet.
          </note>
          <note n="245fe01b">
            Men det finns uppenbart saker som man kan rätta till, för att
            uttrycka det försiktigt. Det som kommunikationsministern säger
            om hur kommuner kan bete sig, nämligen att de kan låta bli att
            svara innan de fått mer material eller att de så småningom kan
            överklaga en arbetsplan, är naturligtvis riktigt. Men jag tycker
            ändå att den andra vägen måste vara den attraktiva, dvs. att se
            till att informationen finns tillgänglig så tidigt som möjligt
            även i de första förberedande stegen från de olika tunga aktörerna.
            Vägverket och berörda aktörer i andra sammanhang kan ju faktiskt
            ta fram en miljökonsekvensbeskrivning.
          </note>
          <note n="37c91261">
            Många av oss vet ju att när stegen väl börjar tas från de olika
            tunga aktörerna - i det här fallet kommunen - börjar loppet ganska
            tidigt att vara kört, som det heter på svenska. Därför är det
            så viktigt att få in miljöinformationen på ett tidigt stadium.
          </note>
          <note n="ddd7cfe8">
            Sedan låter det, fru talman, som ljuv musik när kommunikationsministern
            säger att det nu skall ske en samordning i dessa frågor mellan
            Kommunikationsdepartementet och Miljödepartementet, tydligen inte
            minst med avseende på lagstiftningen. Jag hoppas att jag kan glädja
            kommunikationsministern och underlätta arbetet litet genom att
            peka på att många av de ambitioner som hon redovisar icke ligger
            förborgade utan är väl öppna i den miljöbalk som faktiskt drogs
            tillbaka av den regering som kommunikationsministern är en del
            i. Det finns flera i denna kammare som icke kan yttra sig om saken
            men som väl känner till att det är på det sättet. Jag vet att
            mycket av det materialet kan komma till god användning så att
            säga rakt av i de förändringar som uppenbarligen kan komma till
            stånd på det här området. Jag hoppas naturligtvis att också andra
            partier, som har sett till att balken inte finns kvar, också medverkar
            i detta arbete.
          </note>
          <note n="4a6a30de">
            Anf. 21 Kommunikationsminister INES
          </note>
          <note n="9857c96f">
            UUSMANN (s)
          </note>
          <note n="7c7f4568">
            Fru talman! Vad kan vi göra åt detta alldeles speciella fall
            nu när det har gått så långt att det bara finns ett alternativ
            kvar? Ja, det man kan göra åt den här typen av arbetsplan när
            den kommer upp på regeringens bord är att upphäva den, om man
            tycker att den är dålig. Det är ju inte kört bara för att ett
            alternativ är valt. Men det är klart att det kräver ett underlag
            som är väl underbyggt från båda sidor, om man skall ta fram nya
            alternativ. Men det är inte första gången som regeringen upphäver
            den här typen av arbetsplaner.
          </note>
          <note n="8a45900a">
            Det har ju förekommit tidigare. Därmed inte sagt att det skulle
            bli resultatet i det här fallet. Det får inte råda någon oklarhet
            om det, för jag har inte lovat någonting. Jag har åkt igenom Mölnbo
            många gånger, så jag vet faktiskt litet grand om hur samhället
            ser ut.
          </note>
          <note n="e3cf34f7">
            Jag har t.o.m. räknat kassor på posten i Mölnbo, så jag vet precis
            var det ligger.
          </note>
          <note n="56fc1114">
            Sedan angående detta med flera korridorer säger
          </note>
          <note n="9a0dce78">
            Gudrun Lindvall att det är kört, eftersom man först måste välja
            alternativ. Men om man tillämpar principen, som jag talade om
            tidigare, med ett bredare ställningstagande, så kan man göra ett
            principval utifrån flera olika alternativ. Finessen är ju att
            man gör breda val i början och sedan snävar in. När det gäller
            förbifarter finns det många gånger ett sydligt eller nordligt
            alternativ. Då måste man naturligtvis också där ta principiell
            ställning och göra ett principval på grundval av miljökonsekvenser.
          </note>
          <note n="a229e3b5">
            Till Lennart Daléus: Jag är väl medveten om att det finns mycket
            nyttigt i den återtagna miljöbalken.
          </note>
          <note n="462d5c9a">
            Det vore ju ganska dumt att inte använda det.
          </note>
          <note n="990d24e0">
            Anf. 22 GUDRUN LINDVALL (mp)
          </note>
          <note n="fc612558">
            Fru talman! Kommunikationsministern! Att det lät som ljuv musik
            att man kan återta en arbetsplan kan jag inte undgå att säga.
            Jag skall ange några skäl till att det skulle vara lämpligt i
            just detta fall.
          </note>
          <note n="61738dda">
            Det södra alternativet vid Mölnbo, som man alltså har tänkt sig,
            kommer att kosta 157 miljoner, exkl. kostnader för arkeologiska
            utgrävningar. Det finns en firma som heter Scandiaconsult som
            är expert på att bygga tunnlar. De har räknat på vad det skulle
            kosta att bygga en tunnel. Det skulle i det här fallet kosta 44
          </note>
          <note n="3f0cfea8">
            miljoner kronor inklusive anslutning ca 60 miljoner kronor -
            siffran är något osäker, eftersom uträkningen har gjorts ganska
            snabbt. Men en av dem som har jobbat med den känner mycket väl
            till Mölnbo.
          </note>
          <note n="1433fc5b">
            De alternativ som man har valt delar Långsjön och
          </note>
          <note n="00a5a6d1">
            Lillsjön. Detta område har stora kultur- och naturvärden. Det
            är en gammal odlingsbygd, och det ligger precis på samma höjd
            som många gamla boplatser i
          </note>
          <note n="9619a1c3">
            Södertälje kommun gör. Detta är alltså en riktigt gammal kulturbygd.
          </note>
          <note n="4a4fc9e8">
            Marken innehåller ganska mycket kalk. Det finns kalkbrott och
            marmorbrott i området, vilket gör att vi har en för Sverige -
            tyvärr - alltmer unik flora och fauna här. Det finns många växter
            som klarar sig tack vare att den basiska berggrunden gör att man
            än så länge är förskonad från försurningen.
          </note>
          <note n="98bc2d22">
            Det finns också mycket fjärilar, fladdermöss och insekter, också
            beroende på att det finns ett rikt biologiskt liv.
          </note>
          <note n="f6c8bd9f">
            Vi vet att en väg påverkar djur- och växtlivet ganska mycket.
            Det blir ett mycket större utsläpp av kväveoxider, vilket gör
            att försurningen sätter fart.
          </note>
          <note n="84140a89">
            Det blir en övergödning som många av dessa växter inte klarar
            av.
          </note>
          <note n="866597f3">
            Dessa värden måste börja värderas högt. Det här är ett landskap
            som håller på att försvinna i Sverige.
          </note>
          <note n="0a0659a4">
            Just när det gäller faunan måste vi verkligen se till att den
            här typen av miljöer får finnas kvar. Detta kan bli en av de refuger
            som finns för de hotade arterna, innan vi lyckas vrida samhället
            rätt igen så att försurningen kan hejdas.
          </note>
          <note n="beaae7a3">
            Jag anser att tunnelalternativet borde ses över. Vid den uppvaktning
            vid Vägverket som den mycket aktiva gruppen i Mölnbo har gjort
            för att stoppa det andra alternativet presenterade man tunnelalternativet,
            men man möttes tyvärr av kalla handen. Vägverket menade att beslut
            i princip redan var fattat.
          </note>
          <note n="c0e59239">
            Jag vädjar verkligen till kommunikationsministern att se över
            det här noga. Beslutet kommer att överklagas, det vet vi. Jag
            tycker också att man från Vägverket måste börja att ta miljön
            på större allvar. Jag önskar att det miljöråd som finns på Vägverket
            fick mer råg i ryggen och fick göra sin stämma hörd.
          </note>
          <note n="04b8fe38">
            Även Naturskyddsföreningen har varit ute i detta område. Många
            som har kunskap när det gäller både kultur och natur menar att
            hela området egentligen är av riksintresse. Man kan diskutera
            om inte hela området borde skyddas.
          </note>
          <note n="3c78e5f2">
            Jag får tacka för svaret. Jag tänkte överlämna en liten broschyr
            där det talas om hur området ser ut.
          </note>
          <note n="a19ed58d">
            Sedan får vi hoppas på en vidare hantering som -
          </note>
          <note n="3b5b6f4b">
            enligt min uppfattning -går åt ett positivare håll.
          </note>
          <note n="3fed6088">
            Anf. 23 Kommunikationsminister INES
          </note>
          <note n="9857c96f">
            UUSMANN (s)
          </note>
          <note n="9c78241c">
            Fru talman! Jag vill bara kort och avslutningsvis säga att det
            inom Vägverket pågår ett stort arbete om precis det område som
            Gudrun Lindvall beskriver.
          </note>
          <note n="04bf288a">
            Man tar seriöst på miljöfrågorna. Vi skall veta att detta är
            ett verk med en lång och betongaktig historia.
          </note>
          <note n="09e7604d">
            Men det pågår också en kulturrevolution inom detta verk. Vi skall
            vara medvetna om att det är som att vända en oljetanker, men,
            som sagt, den vändningen pågår.
          </note>
          <note n="9f6904b8">
            Vi skall naturligtvis se mycket seriöst på arbetsplanen, när
            och om den så småningom kommer.
          </note>
          <note n="febba4cc">
            Överläggningen var härmed avslutad.
          </note>
          <note n="82aa174b">
            7 § Svar på interpellation 1994/95:79 om den monetära unionen
          </note>
          <note n="975a523c">
            Anf. 24 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="995a9fb2">
            Fru talman! Lars Tobisson har frågat mig om regeringen kommer
            att arbeta för ett svenskt deltagande i EMU-processens tredje
            etapp och på vilket sätt detta i så fall kommer att ske.
          </note>
          <note n="fbbe9994">
            Mitt svar är att regeringen redan arbetar för att kunna delta
            i den tredje etappen av EMU, men att detta sker på ett sätt som
            inte binder Sverige. Sverige har accepterat regelverket om EMU
            och deltar genom
          </note>
          <note n="5fd32d5d">
            EU-medlemskapet i EMU:s andra etapp. Under medlemskapsförhandlingarna
            framhölls det från svensk sida att ett slutligt svenskt ställningstagande
            avseende övergången från den andra till den tredje etappen kommer
            att göras i ljuset av den fortsatta utvecklingen och i enlighet
            med bestämmelserna i fördraget. I samband med detta klargjordes
            också att det är Sveriges riksdag som ytterst skall avgöra om
            och när vi kan ansluta oss till den tredje etappen av EMU. Enligt
            min mening är det ännu för tidigt att ta ställning i denna fråga.
            Förberedelserna för ett deltagande i denna etapp av EMU sker på
            flera sätt.
          </note>
          <note n="259b5957">
            Det första, och mest väsentliga, är att Sverige uppfyller de
            s.k. konvergenskriterierna rörande prisstabilitet, sunda offentliga
            finanser, låga räntor samt växelkursstabilitet. Regeringens ekonomiska
            politik syftar till att konsolidera de offentliga finanserna och
            att uppnå prisstabilitet. Därigenom kommer även konvergenskriterierna
            att uppfyllas.
          </note>
          <note n="fd42f9d2">
            Kriterierna är, enligt min mening, uttryck för vad som bör känneteckna
            en sund och stark ekonomi, och de överensstämmer med den färdriktning
            som fastlagts i regeringens ekonomiska politik. Tidigare, när
            svensk ekonomi var stark och i balans, uppfyllde
          </note>
          <note n="552e8099">
            Sverige de nu gällande konvergenskriterierna. Det bör således
            understrykas att utformningen av det s.k.
          </note>
          <note n="78814fb4">
            konvergensprogrammet ligger i Sveriges eget intresse.
          </note>
          <note n="27a5045e">
            Vidare har från svensk sida framförts att hög sysselsättning
            också är ett kännetecken på en stark och sund ekonomi.
          </note>
          <note n="1191f23c">
            Statsminister Ingvar Carlsson har inbjudit samtliga riksdagspartier
            till partiledaröverläggningar om den ekonomiska politiken inför
            utarbetandet av det svenska konvergensprogrammet. Programmet skall
            innehålla en redovisning av den politik som Sverige bedriver för
            att uppfylla konvergenskriterierna. Regeringens avsikt är att
            överlämna ett sådant konvergensprogram i sommar.
          </note>
          <note n="6ec652d9">
            För det andra fordrar arbetet med att skapa en ekonomisk och
            monetär union omfattande förberedelser. Dessa sker självfallet
            inom EU. Ett gemensamt beslut om en övergång till den tredje etappen
            får inte försenas på grund av att tillräckligt förberedelsearbete
            inte gjorts. Därför stöder och deltar Sverige i detta arbete.
            Förberedelsearbetet sker bl.a. i Ekofinrådet.
          </note>
          <note n="3e7384f1">
            Förberedelserna avser t.ex. arbetet med tidsplanen för och besluten
            i samband med övergången till den tredje etappen och införandet
            av en gemensam valuta.
          </note>
          <note n="968d614d">
            Detta arbete kommer att redovisas i en s.k. grönbok.
          </note>
          <note n="1930262c">
            Utöver detta arbete sker t.ex. förberedelser avseende de gemensamma
            myntens utformning och utseende.
          </note>
          <note n="01c58a8b">
            Även Sveriges riksbank deltar i EU:s arbete med förberedelser
            inför den tredje etappen. Riksbanken har för Sveriges del undertecknat
            avtalet om det europeiska monetära systemet, European Monetary
            System (EMS). Däremot deltar inte Sverige i växelkurssamarbetet,
            Exchange Rate Mechanism (ERM). Riksbanken har uttalat att kronan
            kommer att flyta under avsevärd tid. Vidare representerar Riksbanken
            Sverige i europeiska monetära institutet, European Monetary Institute
            (EMI) och deltar i EMI:s förberedande arbete inför den tredje
            etappen av EMU. Arbetet inom ramen för EMI innebär bl.a. att man
            förbereder de instrument och de förfaranden som behövs för att
            en gemensam monetär politik skall kunna föras under den tredje
            etappen. Hit hör frågor som utformningen av styrräntesystem samt
            eventuella intermediära mål, t.ex. penningmängdsmål.
          </note>
          <note n="3415c8c7">
            För det tredje sker det en viss anpassning av lagstiftning. I
            kompletteringspropositionen lades det fram ett förslag om förbud
            mot monetär finansiering.
          </note>
          <note n="02c7bde1">
            Detta görs som ett led i anpassningen av svensk lagstiftning
            till Maastrichtfördragets bestämmelser. Enligt förslaget förbjuds
            Riksbanken att finansiera statens underskott. Inför den tredje
            etappen av EMU
          </note>
          <note n="72c11b2b">
            krävs ytterligare förberedelser för att öka centralbankens oberoende.
            Detta arbete påbörjades genom
          </note>
          <note n="7bbe2a9e">
            Riksbanksutredningen. I fråga om riksbankschefens avsättbarhet
            fordras grundlagsändring. Regeringen har för avsikt att lägga
            fram förslag till riksdagen i sådan ordning att ett första riksdagsbeslut
            i frågan kan fattas före nästa val, dvs. under innevarande mandatperiod.
          </note>
          <note n="23b5da79">
            Min bedömning är att en majoritet av medlemsstaterna inte kommer
            att kunna uppfylla konvergenskriterierna redan under 1996 och
            att den tredje etappen därför inte kommer att inledas den 1 januari
            1997.
          </note>
          <note n="441f7321">
            Det är dock mycket möjligt att den tredje etappen kommer att
            inledas den 1 januari 1999.
          </note>
          <note n="fe45bc40">
            Enligt min mening behöver således Lars Tobisson inte hysa någon
            oro för att Sverige skulle stå vid sidan av förberedelsearbetet
            i EMU-processen.
          </note>
          <note n="a30b8272">
            Anf. 25 LARS TOBISSON (m)
          </note>
          <note n="afd74f5e">
            Fru talman! Jag tackar finansministern för svaret på den interpellation
            som jag lämnade in för nästan två månader sedan. Svaret innehöll
            flera bra besked.
          </note>
          <note n="efa73a3b">
            Om dröjsmålet har medverkat till detta är Göran Persson härmed
            förlåten.
          </note>
          <note n="e5ec99b9">
            Det är bra att regeringen genom finansministern så klart fastslår
            att Sverige har accepterat regelverket om
          </note>
          <note n="fb4710c7">
            EMU. Jag uppskattar också konstaterandet att det är mycket möjligt
            att den tredje etappen kommer att inledas den 1 januari 1999.
            Själv skulle jag kanske vilja välja orden "högst sannolikt". Men
            det är ändå ett välkommet klargörande i förhållande till de uttalanden
            från högt uppsatta socialdemokrater som gått ut på att vi inte
            behöver bry oss om EMU, för det kommer ändå aldrig att bli något
            av det.
          </note>
          <note n="70150f0f">
            Jag välkomnar vidare att Göran Persson så klart i dag, liksom
            i partiledaröverläggningarna i fredags, visar att regeringen tar
            konvergenskriterierna på allvar. Även här har det skett en omsvängning
            sedan jag tog upp frågan om hanteringen av det svenska konvergensprogrammet
            i höstas omedelbart efter folkomröstningen. Göran Persson och
            jag har - och vi kommer förmodligen också att fortsätta att ha
            - olika uppfattningar om programmets innehåll, om huruvida regeringens
            ekonomiska politik räcker för att uppfylla konvergenskraven. Det
            får vi kanske diskutera vid något annat tillfälle. Det viktiga
            nu är att vi är överens om att vi bör anstränga oss för att uppfylla
            konvergenskriterierna.
          </note>
          <note n="ae88cd16">
            Finansministern meddelar också att regeringen utöver det förslag
            till förbud mot monetär finansiering som finns i kompletteringspropositionen
            planerar andra åtgärder som berör Riksbankens ställning. Det handlar
            om förslag som syftar till att stärka Riksbankens oberoende, något
            som behandlades i Riksbanksutredningen, där jag var ordförande
            för. Med hänsyn till socialdemokraternas ställning där är detta
            en viktig och välkommen omprövning. Men om regeringen nu tänker
            sig att lägga fram förslag under innevarande mandatperiod, varför
            inte göra det genast?
          </note>
          <note n="c77da1db">
            Det skulle betyda mycket för att stärka tilltron till beslutsamheten
            att bekämpa inflationen. Jag vågar förutspå att det direkt skulle
            få positiva effekter på såväl kronan som räntan.
          </note>
          <note n="4aab32e3">
            Fru talman! Det återstår ändå en viktig fråga för finansministern
            att besvara, och det är denna: Vill den socialdemokratiska regeringen
            att Sverige skall delta i
          </note>
          <note n="0fad0079">
            EMU:s tredje steg med en gemensam centralbank och gemensam valuta?
            Det duger inte att hänvisa till förbehållet att riksdagen i slutändan
            skall besluta. Någon måste ändå förelägga riksdagen förslag till
            beslut. Det är regeringens sak att göra det.
          </note>
          <note n="24fe3971">
            Jag påstår inte att svaret på frågan om deltagande i
          </note>
          <note n="d18b1af4">
            EMU är självklart eller oproblematiskt. Som jag framhåller i
            interpellationen finns det klara fördelar.
          </note>
          <note n="c067c850">
            En gemensam marknad förutsätter, för att verkligen kunna fungera,
            en gemensam valuta. Prisjämförelser underlättas, och transaktionskostnaderna
            minskar.
          </note>
          <note n="a813e761">
            Kampen mot inflationen blir mer trovärdig och effektiv. EU-länderna,
            åtminstone i Nord- och Mellaneuropa, har en tillräckligt likartad
            ekonomisk struktur för att kunna ingå en monetär union.
          </note>
          <note n="f2dc160c">
            Det går naturligtvis inte att hävda att EU utgör ett optimalt
            valutaområde, med nationalekonomernas innebörd i det ordet. Arbetskraftens
            rörlighet är låg, såväl yrkes- som lönemässigt och också geografiskt.
          </note>
          <note n="9bd251ba">
            Åtminstone delvis är detta helt naturligt och nästan ofrånkomligt
            med hänsyn till språkliga och kulturella skillnader mellan olika
            hörn av Europa.
          </note>
          <note n="06094169">
            Jag menar att fördelarna ändå klart överväger. Det inses enklast
            om man betänker den situation som skulle bli Sveriges när låginflationsländerna
            i Europas mitt bildat en monetär union med en stor och stabil
            valuta. Även om vi får bättre ordning på vår ekonomi än vad vi
            har i dag, skulle kronan säkert få dras med en ordentlig räntemarginal
            till EMU-valutan. Jag påstår inte att medlemskap i EMU är ett
            sätt, en metod, att rätta till obalanserna i vår ekonomi. Tvärtom
            måste vi rätta till dem först för att över huvud taget kunna bli
            medlem. Men när vi gjort det förstår jag inte vad vi skulle tjäna
            på att stå utanför.
          </note>
          <note n="c4f72f1a">
            Friheten att devalvera är inget värd, det har vi lärt oss och
            det har vi bittra erfarenheter av. Och liksom fallet var med EU-medlemskapet
            kan ett utanförskap i förhållande till EMU förväntas leda till
            ännu större krav på ekonomisk disciplin och anpassningsförmåga
            än ett deltagande. Ökad flexibilitet i arbetslivet blir således
            under alla omständigheter nödvändig för oss att åstadkomma.
          </note>
          <note n="16676bb5">
            Därför upprepar jag frågan: Vill finansministern och regeringen
            att Sverige skall bli medlem i EMU?
          </note>
          <note n="e10b928f">
            Anf. 26 JOHAN LÖNNROTH (v)
          </note>
          <note n="116612fc">
            Fru talman! Göran Persson säger att regeringen redan arbetar
            för att Sverige skall kunna delta i den tredje etappen av EMU,
            men att detta sker på ett sätt som inte binder Sverige. Jag kan
            inte låta bli att göra en jämförelse med den intensiva debatt
            som har uppstått efter det att Folkpartiet och Moderaterna har
            krävt en studie av konsekvenserna av ett svenskt
          </note>
          <note n="888a5b7e">
            NATO-medlemskap.
          </note>
          <note n="23f3863b">
            Regeringen bedömer det på det sättet, och Vänsterpartiet delar
            den uppfattningen, att en sådan studie i
          </note>
          <note n="5fcd86d3">
            Försvarsutredningen skulle kunna tolkas som att Sverige nu är
            på väg in i ett medlemskap i NATO. Samtidigt anser tydligen regeringen
            att vi kan lägga fram ett program för att komma med i EMU, utan
            att det på något sätt binder Sverige vid ett framtida medlemskap
            i EMU.
          </note>
          <note n="c3827850">
            Riksdagen skall ta beslutet, säger finansministern, och det är
            bra. Vi i Vänsterpartiet skulle också gärna se en folkomröstning,
            eftersom medlemskap i EMU
          </note>
          <note n="56d73fe8">
            på ett grundläggande sätt strider mot den framtoning som jag
            mycket bestämt hävdar att ja-sidan hade, inte minst den socialdemokratiska
            delen av ja-sidan i EU-
          </note>
          <note n="4b128850">
            omröstningen. Jag tror att en mycket stor del av det svenska
            folket fick den bestämda uppfattningen att de socialdemokratiska
            ja-anhängarna inte ville att Sverige skulle vara med i EMU.
          </note>
          <note n="e174f03a">
            Frågan är också vilken realitet det ligger i detta med vår handlingsfrihet.
            Ponera att riksdagen skulle säga: "Nej, vi vill inte vara med
            i EMU." Vår EU-
          </note>
          <note n="952d05f7">
            parlamentariker Bengt Hurtig har ställt den frågan till högt
            uppsatta företrädare i EU-kommissionen, och de betraktar detta
            närmast som ett skämt och som någonting som inte kan tas på allvar.
            De uppfattar det så att det här inte är något som avgörs av Sveriges
            riksdag utan det avgörs i EU.
          </note>
          <note n="5ec45282">
            Vi kommer självklart att på allt sätt stödja regeringens uppfattning
            att det är riksdagen som skall fatta beslutet, och vi skulle som
            sagt var vilja att svenska folket kunde ta beslutet i en folkomröstning.
            Men än så länge verkar det inte som om regeringen har lyckats
            övertyga ens regeringspartiets representanter nere i
          </note>
          <note n="f0dd5ad0">
            EU-parlamentet om att den ståndpunkten håller. Jag skulle gärna
            vilja ha en kommentar från Göran Persson på den punkten.
          </note>
          <note n="ed770121">
            Sedan är det, som Lars Tobisson konstaterar, tydligen en omprövning
            av Riksbankens oberoende ställning på gång. Jag har inte tid att
            här läsa upp den mycket välformulerade reservation som lämnades
            av
          </note>
          <note n="ac29ec65">
            Jan Bergqvist och Anita Gradin om att det här faktiskt är en
            sak som vi själva kan använda för att ordna trovärdigheten för
            den svenska ekonomin. Det är ingenting som vi skall lämna ifrån
            oss genom att låta
          </note>
          <note n="7ef90e4d">
            Riksbanken frigöras från direkt politiskt inflytande.
          </note>
          <note n="a3b853f3">
            Jag tycker att den här frågan också är av den karaktären att
            vi måste ha en mycket omfattande grundläggande debatt om den.
            Jag hoppas och tror att det fortfarande skall vara möjligt att
            en anpassning till det monetaristiska EU-systemet inte skall ske.
          </note>
          <note n="9b6a8467">
            Till sist vill jag i själva sakfrågan säga att spåren efter 1992
            borde förskräcka regeringen. Vi såg då konsekvenserna av den benhårda
            låsningen av kronan till EG-valutan. Det ger en försmak av det
            som kan komma att hända vid ett svenskt deltagande i det tredje
            steget i EMU, vilket förutsätter att vi innan dess har anslutit
            oss till ERM-systemet.
          </note>
          <note n="d34c69aa">
            Det finns alltså många framstående politiker och ekonomer som
            från alla möjliga politiska utgångspunkter starkt har avvisat
            förslaget, dvs. Maastrichtfördragets konstruktion av det nya monetära
            systemet, som det ser ut i dag. Jag förstår att Lars
          </note>
          <note n="d03d8886">
            Tobisson nu är betydligt mindre orolig än vad han hade anledning
            att vara tidigare. Men jag får lov att säga att vi i Vänsterpartiet
            är starkt oroade av det svar som finansministern gett.
          </note>
          <note n="ec09c32e">
            Anf. 27 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="15190242">
            Fru talman! Låt mig börja med Johan Lönnroth som uppenbarligen
            av partipolitiska skäl övertolkar svaret.
          </note>
          <note n="cc457b89">
            Jag tycker det är skada. I svaret finns, mycket tydligt understruket,
            det som sades i folkomröstningskampanjen, nämligen att det tredje
            steget skall bli föremål för ett riksdagsbeslut. Där står också,
            som svar på Lars Tobissons fråga om regeringen verkligen vill
            detta och driver frågan, att processen nu skall följas och att
            ställningstagandet skall ses i ljuset av utvecklingen.
          </note>
          <note n="12240784">
            I den formuleringen ligger alla de invändningar som nu reses.
            De skall inte viftas bort. Jag har inte hört någon diskussion
            den senaste tiden där det inte funnits mycket starka invändningar
            mot det tredje steget i den ekonomiska monetära unionen. Vi har
            en sådan fas framför oss när diskussionen skall tas på allvar.
            Vi kommer från regeringskansliet att tillsätta en grupp ekonomer
            och akademiker som fristående skall få redovisa för- och nackdelar
            med att gå in i den tredje fasen. Det finns all anledning att
            ta till sig den typen av debatt och diskussion, för det här är
            ett mycket stort beslut.
          </note>
          <note n="b0540ae1">
            Det centrala just nu är ändock att se till att vi har möjlighet
            att fatta beslutet när vi så vill. Vi skall också ha möjlighet
            att ställa oss utanför om vi så vill. Det är den springande punkten
            i diskussionen om konvergensprogrammet. Där har jag gått så långt
            att jag har sagt att konvergensprogrammet faktiskt syftar till
            att samla Sveriges politiker och det svenska samhället omkring
            en ekonomisk utveckling som är av sådant slag att Sveriges riksdag
            skall ha möjlighet att säga nej om man tycker att man vill stå
            utanför. Det skall naturligtvis också syfta till att ta klivet
            in om man vill göra det.
          </note>
          <note n="56461de6">
            Paradoxen i sammanhanget ligger däri att väljer
          </note>
          <note n="63a44c91">
            Sveriges riksdag att ställa sig utanför det tredje steget, måste
            svensk ekonomi vara i utomordentligt gott skick, så att vi inte
            utsätts för attacker som gör oss oerhört sårbara och som skadar
            både tillväxt och möjligheter att klara välfärd och sysselsättning.
          </note>
          <note n="0e92cb64">
            Jag tycker att diskussionen egentligen är ganska tydlig och mycket
            enkel. Att, som Johan Lönnroth gjorde, dra paralleller med ett
            NATO-medlemskap är naturligtvis att gå över gränsen. Det vi nu
            diskuterar öppet är en del av det projekt som Europeiska unionen
            representerar. Vi har förbehållit oss rätten att diskutera den
            saken öppet och att avvakta beslutet.
          </note>
          <note n="a6f7a1e9">
            Att blanda ihop det med riksdagspartiers fördömanden i säkerhetspolitiken
            är naturligtvis att beskriva saken på ett helt felaktigt sätt.
          </note>
          <note n="861d0e80">
            De tolkningar om total reträtt eller total framgång som Tobisson
            och Lönnroth omedelbart kasserar in av skrivningen om en fristående
            riksbank är också att överdriva och att ge diskussionen ett tonläge
            som den inte förtjänar. Här pekar jag på det förslag som komma
            skall och som vi redan har bundit oss för att genomföra, nämligen
            det förslag som syftar till att riksbankschefen icke skall vara
            avsättbar och att det i sin tur kräver en grundlagsändring, vilket
            i sin tur kräver ett beslut av den här riksdagen innan vi går
            till nytt val 1998. Att utifrån det dra dessa våldsamma slutsatser
            är naturligtvis att gå väldigt långt.
          </note>
          <note n="a0478523">
            Fru talman! Jag tror att den här debatten tjänar på att både
            interpellanter och andra som deltar skruvar ner tonläget. Jag
            tror ingen här inne är tvärsäker vad gäller alla delar i den monetära
            unionens tredje fas.
          </note>
          <note n="11d849e5">
            Det vi vet bäst och det mest centrala vi har framför oss är trots
            allt att vi kan göra någonting själva i Sverige för att ha ett
            reellt beslutsutrymme för att säga antingen ja eller nej. Vi får
            se till att vi nu ordnar den svenska ekonomin på sådant sätt att
            vi inte bara är starka nog att gå med, utan också starka nog att
            stå utanför. Det är vad det handlar om.
          </note>
          <note n="4e223dc2">
            Anf. 28 LARS TOBISSON (m)
          </note>
          <note n="8f4fe62f">
            Fru talman! Jag tror att Göran Persson har lättare att komma
            överens med mig i denna fråga än med sin samverkanspartner Vänsterpartiet.
            Jag skall överse med hans förlöpning när han talar om riksdagspartiernas
            fördömanden i säkerhetspolitiken. Det hör kanske till en annan
            debatt än denna.
          </note>
          <note n="cde0aeab">
            Akademiska ekonomer - till dem hör även Johan
          </note>
          <note n="dfc8d677">
            Lönnroth, vid sidan av att han är vänsterpolitiker -
          </note>
          <note n="aa0bd212">
            har svårt för EMU. Man talar om att externa chocker kan skapa
            situationer som framkallar lokala störningar för t.ex. sysselsättningen.
            Man jämför med USA och säger att där kan man resa från New England
            till Texas eller Kalifornien där jobben finns. Det är svårare
            i
          </note>
          <note n="ef29c185">
            Europa. Det ligger naturligtvis något i det.
          </note>
          <note n="1824c3b9">
            Samtidigt menar jag att det är ofrånkomligt, om vi arbetar för
            den gemensamma marknad som ligger i
          </note>
          <note n="6323d71f">
            EU-begreppet, att vi också måste ha en gemensam valuta. Det ställer
            alltså större krav på flexibilitet i arbetslivet, och det är det
            vi skall arbeta för de närmaste åren. Beslutet om EMU är fattat,
            det är fattat även på politiska grunder.
          </note>
          <note n="c5523721">
            Frankrike har varit aktuellt i dessa dagar. Där säger man tydligt
            att det är bättre med visst inflytande i en gemensam centralbank
            än totalt beroende av tyska
          </note>
          <note n="eaa53e8b">
            Bundesbank. Det är intressant. Det är litet omvända roller. Tyskarna
            är tveksamma, därför att detta innebär att de får ge upp en stark
            ställning och en stark valuta. Andra länder vill vara med för
            att på det viset få delaktighet i denna styrka.
          </note>
          <note n="99978871">
            Samma sak är det för oss. Formellt är vi i dag självständiga
            när det gäller penningpolitiken. Men vad är det värt? Vi är beroende
            av utomstående bedömare och placerare. Vi är dömda till ränteskillnad
            mot Tyskland, vi är det även mot EMU när det kommer till stånd,
            om vi skulle stå utanför. Jag håller med
          </note>
          <note n="ff17dada">
            Göran Persson om det han antydde här, att det egentligen ställer
            större krav på Sverige att stå utanför än att vara med.
          </note>
          <note n="ecb40d17">
            Ett sätt att öka förtroendet för penningpolitiken är att stärka
            riksbankens oberoende. Jag frågar återigen:
          </note>
          <note n="766cd4ad">
            Varför inte lägga fram förslag snabbt? Även om vissa förändringar,
            som detta om riksbankschefens oavsättbarhet, kräver grundlagsbeslut,
            krävs det många andra saker som kan göras genast. Det skulle stärka
            förtroendet för vår politik.
          </note>
          <note n="826eac33">
            Till slut: Vilken är socialdemokraternas uppfattning i den här
            frågan? När det gäller svenskt medlemskap i EU kunde regeringen
            Carlsson klara sig utan egen uppfattning. Proposition i frågan
            hade redan lagts fram av en annan regering. Men nu finns ingen
            sådan smitväg. Nu måste regeringen bekänna färg.
          </note>
          <note n="9cfa9401">
            När avser regeringen att ta ställning till önskvärdheten av deltagande
            i EMU? Om ekonomin utvecklas så väl som man tror måste det ske
            under innevarande mandatperiod. När kommer regeringen att lägga
            fram förslag i frågan till riksdagen?
          </note>
          <note n="e1498055">
            Anf. 29 JOHAN LÖNNROTH (v)
          </note>
          <note n="dc376f75">
            Fru talman! Först till Lars Tobisson. Det är inte så att jag
            tillhör de akademiska ekonomer som har väldigt stor tilltro till
            den akademiska ekonomkåren som helhet. Det är alltså inte det
            som är avgörande för min argumentation. Man kan ju också lyssna
            på t.ex. Martin Feldstein, som har lång erfarenhet av praktisk
            penningpolitik och som har riktat oerhört stark kritik mot hela
            det här projektet.
          </note>
          <note n="a0064269">
            Det allra allvarligaste är att en anslutning till Maastrichtfördragets
            regler innebär, anser jag, att man i praktiken har accepterat
            massarbetslösheten som inbyggd i det ekonomiska systemet. Där
            har jag samma uppfattning som flera av Göran Perssons partikamrater,
            t.ex. Sören Wibe.
          </note>
          <note n="b34981a7">
            Sedan säger Göran Persson att utanför EMU
          </note>
          <note n="326aba33">
            måste svensk ekonomi vara i ännu bättre skick. Jag delar den
            uppfattningen, om vi är överens om att det allra mest avgörande,
            när man skall bedöma om en ekonomi är i gott skick, är arbetslösheten.
            Att ekonomin är i gott skick betyder att vi har en mycket låg
            arbetslöshet. Även om t.ex. Finland, med 18 % arbetslöshet, skulle
            platsa i EMU före Sverige är alltså
          </note>
          <note n="b0641865">
            Finlands ekonomi inte i gott skick.
          </note>
          <note n="2498acf3">
            Jag skulle också gärna vilja efterlysa regeringens ståndpunkt
            i den här frågan. Det är bara det att jag kanske litet grand har
            fjärilar i magen inför att ställa frågan, därför att jag är orolig
            för att jag får ett svar som jag inte uppskattar. Jag har ändå
            en viss tilltro till att den debatt som vi förhoppningsvis får
            kring EMU-
          </note>
          <note n="e0580cc5">
            deltagandet skall visa att en mycket stor del av svenska folket
            är djupt misstrogen mot det monetaristiska projekt som Maastrichtavtalet
            och EMU-processen innebär. Det finns alltså en möjlighet för Sveriges
            riksdag att säga nej. Vi har också möjlighet att ordna en folkomröstning.
            Jag tror att det fortfarande finns en realistisk chans att vi
            får en sådan.
          </note>
          <note n="1d787762">
            Anf. 30 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="40ba4966">
            Fru talman! Jag tror att Johan Lönnroth skall vara väldigt tacksam
            för att det finns några partier i riksdagen som orkar ta de riktigt
            svåra ekonomisk-politiska besluten, så att vi verkligen har utrymme
            för att ta ställning till den ekonomiska och monetära unionens
            tredje steg - jag är helt klar på den punkten. Det ligger till
            på det viset. Det vore att lura både svenska folket och sig själv
            att tro att vi har ett slags smitväg ut ur den här diskussionen.
          </note>
          <note n="b8e8d1e8">
            Vill vi stå utanför - vilket mycket väl kan bli riksdagens beslut
            - kommer det att kräva att vi har offentliga finanser som är i
            ordning. Det kommer att bygga på att vi har kunnat pressa tillbaka
            arbetslösheten ytterligare, att vi har fått upp tillväxten och
            att vi har grepp om underskotten. Det finns ingen genväg.
          </note>
          <note n="d36aaded">
            En nation som i det avseendet i en integrerad internationell
            ekonomi uppfattas som stark och som har klarat ut sina förhållanden
            till omgivningen kan mycket väl ställas utanför. En nation som
            däremot inte orkar ta de svåra besluten och som trasslar sig fram
            i ett slags populistisk sörja skulle i ett läge där man säger
            nej vara utomordentligt sårbar. De som drev en sådan linje skulle
            i så fall grovt svika både arbetslösa och dem som är beroende
            av välfärdssamhället.
          </note>
          <note n="83d4cdfe">
            Jag tror alltså att både Johan Lönnroth och Lars
          </note>
          <note n="b8a95794">
            Tobisson kan vara lugna. Vi kommer nu att ha en period framför
            oss med intensiv debatt och diskussioner. Det tycker jag är bra.
            Jag skall här ärligt deklarera att det finns många frågor runt
            vilka frågetecken kan resas. Det finns också väldigt tydliga politiska
            visioner i hela EU-projektet, där den tredje fasen kan ses som
            ett naturligt inslag. Det finns för och emot.
          </note>
          <note n="76560341">
            Men vi har tydligt sagt i folkomröstningskampanjen att vi skall
            ha en diskussion innan vi tar ställning. Att göra en poäng av
            att man inför en sådan fas inte skulle vilja deklarera en exakt
            ståndpunkt är faktiskt, tycker jag, att gå vid sidan av verkligheten.
            Poängen är ju att vi nu skall ägna oss åt en ordentlig diskussion.
            Varför då binda upp sig före debatten och diskussionerna?
          </note>
          <note n="7a77ca22">
            Det gör väl bara den som inte orkar ge och ta argument.
          </note>
          <note n="48bf326c">
            Finansdepartementets och finansministerns bidrag kommer att vara
            att i alla sammanhang se till att det faktiska beslutsutrymmet
            finns den dagen vi går till beslut. När det blir kan diskuteras.
            Men jag skulle i dag vilja göra bedömningen att vi bör ta ett
            beslut i
          </note>
          <note n="d1d1fa37">
            Sveriges riksdag hösten 1997 för att det skall vara möjligt att
            hantera ett medlemskap, om vi vill gå åt det hållet. Vill vi gå
            åt medlemskapshållet och ta ställning för hösten 1997 gäller naturligtvis
            samma sak för en motsatt process. Hösten 1997 bör vi avstå, om
            vi vill stå utanför; detta för att det skall passa in med den
            1 januari 1999, som är den tidpunkt då unionen skall träda i kraft.
            Jag tror att man behöver ha ett år på sig i Bryssel och i Europa
            i övrigt för att förbereda nästa fas. Någon gång hösten 1997 bör
            det alltså vara moget för ett ställningstagande.
          </note>
          <note n="6a0d89fc">
            Det är väl också känt att även jag av och till har varit kritisk
            till ekonomer, inte bara akademiska ekonomer utan också andra
            som lever i deras utmarker.
          </note>
          <note n="9cb60343">
            Det innebär, enkelt uttryckt, att det inte kommer att vara enbart
            ekonomer i den grupp som regeringskansliet skall tillsätta för
            att värdera det här. Också andra kommer, helt naturligt, att finnas
            med.
          </note>
          <note n="b0f9751a">
            Anf. 31 LARS TOBISSON (m)
          </note>
          <note n="188b963b">
            Fru talman! När Martin Feldstein kritiserar EMU
          </note>
          <note n="900107f6">
            utgår han naturligtvis från amerikanska förhållanden.
          </note>
          <note n="65371ba7">
            Vad han diskuterar är frågan om EMU är bra eller ej, om EMU över
            huvud taget skall komma till stånd.
          </note>
          <note n="ffbbef34">
            Jag utgår från att beslut är fattat och att EMU
          </note>
          <note n="a6856da8">
            kommer till stånd. Frågan är då i någon mån när -
          </note>
          <note n="3d6b0644">
            sannolikt dröjer det till 1999 - och hur många som kommer att
            delta. Det är den situationen, menar jag, som vi har anledning
            att basera våra bedömningar på.
          </note>
          <note n="44b45b7e">
            Då utgår jag från att vi får ordning på Sveriges ekonomi. Under
            sådana förutsättningar kan jag inte se vad vi skulle tjäna på
            att stå utanför. Det skulle vara att skaffa oss ett handikapp
            jämfört med möjligheten att få delta i den gemensamma valutaunionen.
          </note>
          <note n="075d2842">
            Om vi inte klarar att få ordning på vår ekonomi kommer vi inte
            med. Då är det inget att diskutera - vi får inte vara med. Men
            då kan Johan Lönnroth och andra som känner oro vara säkra på att
            det blir arbetslöshet. Utan tvekan får vi då en sänkt levnadsnivå
            i
          </note>
          <note n="89e1f4db">
            Sverige.
          </note>
          <note n="276335b7">
            Göran Persson gav ett bra besked när han sade att han siktar
            in sig på hösten 1997 när det gäller ställningstagandet till EMU.
            Men han gav inget besked om varför man inte kan tänka sig att
            lägga fram förslag om Riksbankens oberoende tidigare än så. Det
            är, som jag sagt, inte bara fråga om riksbankschefens ställning
            utan också om styrformerna i allmänhet -
          </note>
          <note n="0530d1ec">
            sättet att välja riksbanksfullmäktige, vilka som skall sitta
            med där osv. Det råder ingen tvekan om att det enligt EMU:s föreskrifter
            inte kommer att vara möjligt att behålla nuvarande ordning.
          </note>
          <note n="81c8bf22">
            Ju tidigare vi lägger fram ett förslag på den punkten och fattar
            beslut om det, desto tidigare kan ju förändringarna träda i kraft,
            och det är bra i sig.
          </note>
          <note n="0b418650">
            Dessutom ger det ett besked om att vi avser att tillmäta kampen
            mot inflationen stor betydelse.
          </note>
          <note n="6eb7d1c9">
            Socialdemokraterna har kommit en bit på vägen i dessa frågor.
            Länge var man tvekande, för att inte säga negativ.
          </note>
          <note n="b2c62751">
            I årets finansplan fäste jag mig vid en formulering på s. 22
            där det stod: Sverige kommer inte att förhindra arbetet på EMU.
            Fattas bara annat! Vi har inte avgett något förbehåll. Formuleringen
            är hämtad från försvarsområdet, där Sverige inte motsätter sig
            den gemensamma utrikes- och säkerhetspolitiken men förbehåller
            sig rätten att stå utanför ett eventuellt försvarssamarbete.
          </note>
          <note n="2777771e">
            När förhandlingarna om medlemskap inleddes i februari 1993 sade
            den moderate europaministern Ulf
          </note>
          <note n="706bc5fe">
            Dinkelspiel: Sverige vill delta i den framväxande ekonomiska
            monetära unionen. Frågan kvarstår. Vad vill Socialdemokraterna?
            Om inte finansministern är beredd att säga det, vad vill då Göran
            Persson?
          </note>
          <note n="60c3db36">
            Anf. 32 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="7b917b62">
            Fru talman! Jag vill kort säga följande till Lars
          </note>
          <note n="21c746d3">
            Tobisson. Det som stod i årets finansplan kan naturligtvis ses
            mot bakgrund av att det är viktigt för Sverige att deklarera för
            andra länder i Europa, att om de vill gå vidare, men vi fattar
            ett beslut att stå vid sidan om, tänker vi inte förhindra deras
            process. Det är ett viktigt besked.
          </note>
          <note n="b8c50aaf">
            Sedan hänger sig Lars Tobisson fast vid frågeställningen om vad
            Socialdemokraterna vill i den här frågan. Jag tycker att jag har
            varit väldigt tydlig i mitt svar. Mot bakgrund av folkomröstningskampanjen
            har regeringen fått ett mandat av svenska folket att vi innan
            riksdagen tar ställning om det tredje steget skall ha en diskussion
            där vi öppet och ärligt analyserar och väger för och emot.
          </note>
          <note n="7be97e7c">
            Det är ett oerhört steg som Sverige skall ta som nation. Att
            förhålla sig intellektuellt till en sådan process på så sätt att
            man först går ut i en folkomröstningskampanj och skaffar sig utrymmet
            att bedriva diskussionen, och sedan när diskussionen skall börja
            säger: Jag vet dock vad jag tycker; så här skall vi ha det, är
            att visa litet av förakt mot de spelregler och det sätt som bör
            känneteckna umgänge i en demokrati.
          </note>
          <note n="395495db">
            Nu är vi öppna och ödmjuka. Jag har gett tydliga besked om processen,
            förutsättningarna och tidtabellen. Jag tror att det räcker för
            diskussionen om EMU
          </note>
          <note n="abc7017c">
            och dess tredje steg så här långt. Vi lär få anledning att återkomma.
          </note>
          <note n="febba4cc">
            Överläggningen var härmed avslutad.
          </note>
          <note n="a5ee379d">
            8 § Svar på interpellation 1994/95:82 om penningpolitik för full
            sysselsättning
          </note>
          <note n="ee891620">
            Anf. 33 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="1f444ba9">
            Fru talman! Birgitta Hambraeus har frågat mig om vad som skulle
            hända om vi återinförde en checkräkningskredit i Riksbanken för
            finansiering av statens finanser.
          </note>
          <note n="2f5cc94a">
            Birgitta Hambraeus har vidare anfört att marknaden har börjat
            ställa politiska krav på Sverige för att ge lån på goda villkor
            och antytt att detta kan ha betydelse för att vi för första gången
            sedan 1930-talet börjar få en hög långtidsarbetslöshet, trots
            högkonjunktur. Hambraeus konstaterar att vår bytesbalans är positiv
            och att vi därför borde ha rätt att göra som vi vill inom landet.
          </note>
          <note n="1da4c5f3">
            Jag vill första säga att det som är avgörande för utländska långivare
            är att lånen återbetalas i kronor som inte har förlorat sitt värde
            genom försvagning av växelkursen. De senaste årens depreciering
            av kronan har lett till förluster för utländska långivare. Dessutom
            har den snabba ökningen av statsskulden lett till betänksamhet
            hos långivare vad gäller risken för en ökning av inflationen och
            därav följande framtida växelkursförsvagning.
          </note>
          <note n="22647a11">
            Regeringens åtgärder för att bryta utvecklingen med en ökande
            statsskuld skapar de nödvändiga förutsättningarna för en starkare
            krona och fallande räntor. Genom att återta kontrollen av statsfinanserna
            återger vi också förtroendet för kronan, som delvis gått förlorat
            de senaste åren. Visst har vi rätt att göra som vi vill inom landet,
            men staten måste liksom alla andra låntagare ha räkenskaperna
            i ordning om upplåningen skall kunna bedrivas utan störningar.
          </note>
          <note n="f997f83c">
            Nu till frågan rörande statens checkräkningskredit i Riksbanken.
            Birgitta Hambraeus hävdar, som jag tolkar hennes interpellation,
            att staten har avhänt sig ett viktigt finansieringsinstrument,
            och att detta skulle vara en oönskad och dold effekt av medlemskapet
            i
          </note>
          <note n="bd91f4dd">
            EU. Det krävs ett antal klarlägganden på denna punkt.
          </note>
          <note n="38ce932d">
            Det första är vad som avses med en checkräkningskredit. Riksgäldskontoret,
            som ansvarar för statens upplåning, hade fram till den 1 juni
            1994 tillgång till en kontokredit i Riksbanken. Denna kreditmöjlighet
            utnyttjades normalt endast för att hantera dagliga fluktuationer
            i saldot på statens checkräkning i Riksbanken och inte för att
            finansiera statens budgetunderskott. Regeringen beslutade hösten
            1993 att avskaffa Riksgäldskontorets möjlighet att utnyttja kontokrediten
            i Riksbanken fr.o.m. den 1 juni 1994.
          </note>
          <note n="a2eec5cf">
            Därefter sköter Riksgäldskontoret sin likviditetshantering direkt
            på marknaden, dvs. tillfälliga underskott på statens checkräkning
            i Riksbanken finansieras företrädesvis genom lån i svenska banker.
          </note>
          <note n="6373bf3a">
            Det andra är bakgrunden till beslutet att ta bort kontokrediten
            i Riksbanken. Så länge kontokrediten utnyttjades av Riksgäldskontoret
            fanns en direkt koppling mellan det statliga betalningssystemet
            och
          </note>
          <note n="0a3bba3d">
            Riksbankens penningpolitiska likviditetshantering.
          </note>
          <note n="ccb73b1a">
            Exempelvis medförde statliga pensionsutbetalningar ökad likviditet
            i banksystemet om de enbart finansierades via kontokrediten i
            Riksbanken. Fluktuationer på kontokrediten påverkades således
            likviditeten i banksystemet, vilket medförde ett penningpolitiskt
            behov att prognostisera saldot på statens checkräkning. För att
            likviditeten i banksystemet skulle vara oförändrad, och därmed
            även de korta penningmarknadsräntorna, var Riksbanken tvungen
            att neutralisera effekterna av statens betalningar via särskilda
            marknadsoperationer. Genom att avskaffa kontokrediten minskade
            Riksbankens behov att genomföra dessa operationer. Åtgärden bidrog
            även till ett effektivare statligt betalningssystem. Därtill bidrog
            åtgärden att avskaffa kontokrediten till en tydligare rollfördelning
            mellan Riksbanken och Riksgäldskontoret.
          </note>
          <note n="2a5dc83a">
            Det tredje är effekterna på statens utgifter när kontokrediten
            utnyttjades. Birgitta Hambraeus hävdar att finansieringen inte
            medförde någon utgift för staten, eftersom räntan på kontokrediten
            bestämdes och uppbars av Riksbanken. Det är riktigt så tillvida
            att räntan bestämdes av Riksbanken. Att finansieringen inte medförde
            någon utgift för staten stämmer dock inte. När statens utgifter
            finansierades via kontokrediten var Riksbanken tvungen att dra
            in likviditet från banksystemet. Indirekt innebar detta förfarande
            att
          </note>
          <note n="50bf20ab">
            Riksbanken finansierade statens betalningar genom att dra in
            likviditet och betala ersättning till motparterna på marknaden.
            Skulle Riksbanken inte neutralisera likviditetseffekten vore det
            detsamma som monetär finansiering av statens utgifter, eller uttryckt
            mer vardagligt, att statens utgifter betalades av sedelpressarna
            i Riksbanken. Jag tolkar Birgitta Hambraeus interpellation som
            att det är just sedelpressfinansiering hon åstundar.
          </note>
          <note n="48ef8c0c">
            Därmed kommer jag in på den viktigaste delen av mitt svar. Att
            förhindra alla möjligheter till monetär finansiering av statens
            utgifter är ett bidrag till att skapa trovärdighet för penningpolitiken
            och därmed möjligheterna att uppnå varaktigt låg och stabil prisutveckling
            samt låga räntor, framför allt i ett läge när statens finanser
            visar stora underskott. En sedelpressfinansiering, om än i begränsad
            omfattning, skulle omedelbart få direkta effekter i form av högre
            räntor och lägre kronkurs, vilket i sin tur försvårar möjligheterna
            att sanera statsfinanserna och hålla tillbaka inflationen i ekonomin.
            Av denna anledning valde regeringen att i kompletteringspropositionen
            föreslå en lagändring som förbjuder alla former av monetär finansiering.
          </note>
          <note n="a1058619">
            Ett eventuellt inträde i EMU:s tredje etapp, med en gemensam
            valuta, är en helt annan fråga som kommer att avgöras av riksdagen
            när den blir aktuell.
          </note>
          <note n="7436f976">
            Anf. 34 BIRGITTA HAMBRAEUS (c)
          </note>
          <note n="c7bf49e7">
            Fru talman! Jag ber att få tacka finansministern för svaret på
            min interpellation. När det gäller att klara de dagliga fluktuationerna
            i saldot på Riksgäldskontorets checkräkning i Riksbanken verkar
            det vara en rent teknisk fråga som vi med förtroende kan kan överlämna
            åt experterna.
          </note>
          <note n="2c2d3a66">
            Det intressanta är om Sverige genom EU-
          </note>
          <note n="9f9434a8">
            anpassningen avhänder sig penningpolitiska medel som gör det
            möjligt att föra en ekonomisk politik enligt våra värderingar.
            Kan vi t.ex. välja att i en lågkonjunktur underbalansera budgeten
            mer än vad
          </note>
          <note n="7524cba4">
            EU tycker är lämpligt för att stimulera ekonomin och sysselsättningen?
            Kan vi föra en traditionell stabiliserings- och konjunkturpolitik
            på det nationella planet?
          </note>
          <note n="3e78a95d">
            Eller är det något vi gav upp när vi anslöt oss till den europeiska
            unionen? Vi på nej-sidan hävdade det, men det förnekades av ja-sidan.
          </note>
          <note n="fe7411e9">
            Kan vi - och då menar jag i likhet med de allra flesta suveräna
            stater - välja att öka mängden likvida medel genom en monetär
            finansiering av statens utgifter?
          </note>
          <note n="26565470">
            Enligt Riksgäldskontorets skrivelse till regeringen i juni 1993,
            dnr 1-3 932763, sägs det på s. 13 följande om Danmark: "I cash
            management syfte kan staten både låna till underskottslikviditet
            och placera överskottslikviditet i Nationalbanken utan några formella
            restriktioner."
          </note>
          <note n="36fd3e65">
            Storbritannien och Frankrike verkar inte heller, enligt samma
            skrivelse, ha några problem att finansiera budgetunderskott utanför
            marknaden.
          </note>
          <note n="0aff335a">
            Också Sverige har nyligen använt sig av en monetär finansiering.
            Enligt kompletteringspropositionen bil. 7 s. 104 gav den moderatledda
            regeringen Riksgäldskontoret klarsignal att under 1993/94 "utnyttja
            ca 160 miljarder kronor för reguljär finansiering av statliga
            utgifter. De medel som Riksgäldskontoret erhöll från Riksbanken
            bokfördes på den då gällande kontokrediten i Riksbanken."
          </note>
          <note n="8ca7f6e0">
            Dessa 160 miljarder registrerades inte som en ökning av budgetunderskottet
            men lades till statsskulden. Är det egentligen rimligt att ett
            sådant s.k. lån återbetalas när nu Riksbanken i sin tur inte lånade
            av någon? Vem skulle drabbas om Riksbanken avskrev detta s.k.
            lån?
          </note>
          <note n="4c06709f">
            Det verkar som om många tycker att det är fusk med monetär finansiering
            eller sedelpressfinansiering som det populärt kallas, även om
            det inte är fråga om att trycka några sedlar eftersom dessa bara
            används i en bråkdel av transaktionerna i vår elektroniska värld.
          </note>
          <note n="fe9daa3a">
            En ryggmärgsreaktion från Karl XII:s nödmynt och
          </note>
          <note n="c1e9aba3">
            Tysklands okontrollerbara inflation efter första världskriget
            tycks inställa sig hos de flesta. Veterligt blev det ingen inflation
            genom de 160 miljarder som den moderatledda regeringen förde in
            till staten utan att ta dem från någon annan.
          </note>
          <note n="a7aa0ed2">
            Låg inflation är det vi lyckats bäst med när det gäller EU:s
            konvergenskrav. När en hög arbetslöshet är det största problemet
            bör det vara möjligt att se till att staten förfogar över lagom
            mycket pengar för att alla skall tillåtas arbeta och skapa resurser
            i stället för att tvingas ligga samhället till last. Kommunerna
            kunde t.ex. få pengar för att anställa lärare och vårdpersonal,
            rusta upp skolor och satsa på kultur och omställningen till kretsloppssamhället
            i kraftfulla Agenda
          </note>
          <note n="6c56babc">
            21-program.
          </note>
          <note n="ccdb1b7b">
            Staten kunde se till att forskningen aldrig saknade resurser
            för goda projekt. Sveriges lantbruksuniversitet skulle få ökade
            resurser så att det inte blev tal om att lägga ner den värdefulla
            forskningsresurs som byggts upp vid Skogshögskolan i Garpenberg,
            för att nämna ett aktuellt exempel. I stället skulle SLU få mer
            pengar för att utveckla forskningen kring kretsloppssamhällets
            resursbas, de areella näringarna.
          </note>
          <note n="66860c19">
            Att vid behov kunna monetärt finansiera angelägna projekt verkar
            vara ett bra komplement i en suverän stats ekonomiska arsenal.
            Självfallet skall det skötas med förstånd så att inte en överlikviditet
            i samhället skapar inflation. Det är knappast vårt problem nu.
          </note>
          <note n="5dce1347">
            Jag kommer att protestera motionsvägen mot att riksdagen skall
            lagstifta bort denna möjlighet genom den ändring av riksbankslagen
            som föreslås i kompletteringspropositionen.
          </note>
          <note n="a0d3c1b0">
            Det är riktigt att EU inte tillåter monetär finansiering av den
            offentliga sektorn. Orsaken är enligt kompletteringspropositionen
            bil. 7 s. 106 att man vill:
          </note>
          <note n="d3e8b39d">
            "underkasta den offentliga sektorn strikta finansieringsvillkor".
          </note>
          <note n="7e3a329d">
            Jag tycker inte att vi skall rätta oss efter EU:s missriktade
            krav. Enligt den förra interpellationsdebatten är det alldeles
            uppenbart att finansministern menar att vi har en frihet att t.ex.
            behålla Riksbankens demokratiska kontroll. Det är ingenting som
            EU
          </note>
          <note n="c568d117">
            tvingar oss till. Det står visserligen så i en hel del skrivelser,
            men där kan vi tydligen fortfarande vara fria. Då finns det väl
            all anledning att försöka vara fria här också.
          </note>
          <note n="0a09073c">
            Jag vore tacksam att få ett svar från finansministern på frågan
            om det bara är en ryggmärgsreaktion att det är så livsfarligt
            att det absolut blir inflation så fort man har en monetär finansiering?
            Verkar detta för lättvindigt? Måste det göra ont att lösa problem
            när det kanske finns en enkel lösning om man använder den med
            förnuft?
          </note>
          <note n="98a4155b">
            Anf. 35 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="5ad4b187">
            Fru talman! Ingen skulle nog vara gladare än jag, fru Hambraeus,
            om det vore så att vi kunde utnyttja sedelpressfinansiering på
            ett förnuftigt och enkelt sätt utan att det skapade inflation.
            Denna tulipanaros finns nog tyvärr icke i sinnevärlden. Därför
            är det oerhört viktigt att markera för ett hårt skuldsatt land
            att vi stänger den här möjligheten och inte bara avstår från den.
            Skulle vi börja svaja på den punkten och dessutom kombinera det
            med något allmänt luddigt tal om att vi skall stå utanför europeiskt
            samarbete och att vi dessutom har väldigt stora projekt att satsa
            på, alltifrån Skogshögskolan i Garpenberg till utbildning och
            vård i kommunerna, skulle vi i morgon ha en chock i den svenska
            ekonomin. Jag är säker på att det skulle hända om jag skulle gå
            ut med ett sådant resonemang i Birgitta Hambraeus anda.
          </note>
          <note n="abad5694">
            Det beror helt enkelt på att vi är internationellt integrerade,
            vi har obalanser och vi har offentliga ekonomier som inte är i
            balans. Skulle vi antyda att vi löser dessa problem med sedelpress,
            i klartext inflation, skulle vi omedelbart få betala en premie
            i form av högre räntor. Det skulle definitivt knäcka den konjunkturuppgång
            vi nu har och investeringarna skulle komma av sig. Jag tycker
            att Birgitta Hambraeus tar för lättvindigt på riskerna med sin
            politiska ordination.
          </note>
          <note n="45edd9db">
            I sin inledning hade hon ett resonemang om att vi i och med medlemskapet
            i EU hade fått en finanspolitisk situation som gör att vi inte
            längre har någon frihet kvar. Det är inte sant. Det tillhör en
            av de många myter som sprids. Jag skall inte erinra Birgitta
          </note>
          <note n="cfb777d7">
            Hambraeus om allt som skulle hända när vi blev medlemmar i EU
            som nej-sidan anförde i folkomröstningskampanjen. Ingenting av
            detta hemska har ju inträffat. Eftersom jag är en sansad person
            skall jag inte heller erinra om alla de gyllene tillfällen och
            guld och gröna skogar som skulle ramla över oss vid ett ja som
            en del av ja-sidans oförsiktiga företrädare använde.
          </note>
          <note n="691a0ab6">
            Det vart ungefär som förut. Vi fortsätter som tidigare. Vi är
            fast i ett större europeiskt sammanhang där vi samarbetar med
            andra. Vi har vissa gemensamma principer för hur våra ekonomier
            uppträder. Jag tycker att det är en vettig ordning. Jag är en
            stark tillskyndare av den. Skulle jag i ett sådant sammanhang
            antyda sedelpressfinansiering skulle Sverige komma i vanrykte.
          </note>
          <note n="8ece4bc1">
            Anf. 36 BIRGITTA HAMBRAEUS (c)
          </note>
          <note n="b5204fa1">
            Fru talman! I så fall tydligen i samma vanrykte som Danmark,
            Storbritannien, Frankrike och alla andra länder som under vissa
            förhållanden använder sig av detta. Hur kommer det sig att vi
            varken fick inflation eller någon väldig reaktion när den moderatledda
            regeringen faktiskt skaffade 160 miljarder till statskassan genom
            monetär finansiering? Jag kan kanske få en förklaring på vad som
            hände med dessa pengar.
          </note>
          <note n="74be5e4b">
            Jag tror att vi är mer överens än vad det verkar.
          </note>
          <note n="1a6f07be">
            För det första vill vi ha ett internationellt samarbete med de
            europeiska staterna. För det andra vill vi återställa förtroendet
            för Sverige och för vår valuta hos marknadens långivare.
          </note>
          <note n="f1973200">
            Men finansministern kan väl inte mena att det bäst skulle ske
            genom att vi sneglar på dessa marknaders ryckiga och dåligt underbyggda
            analyser av vårt lands ekonomi och försöker lista ut vad de vill
            att vi skall göra?
          </note>
          <note n="0a071089">
            Vi skall självfallet, som finansministern säger, ha räkenskaperna
            i ordning, men en fri stat är inte att jämställa med andra låntagare,
            som finansministern påstår, inte så länge vi har en egen valuta
            och en riksbank som styrs av riksdagen. Jag är mycket tacksam
            över de markeringar som finansministern har gjort i dag, både
            i den föregående interpellationsdebatten och nu, om att vi fortfarande
            är fria att välja ekonomisk politik i vårt land.
          </note>
          <note n="aa9102a1">
            Förlorar vi omvärldens förtroende om vi i likhet med andra länder
            i undantagsfall skulle använda också detta instrument för monetär
            finansiering? Med stabilt handelsöverskott och t.o.m. överskott
            i bytesbalansen gör vi rätt för oss enligt de regler som gäller
            internationellt.
          </note>
          <note n="74743a7d">
            Jag har hört en expert säga att vi skulle kunna låna i utländsk
            valuta och därmed markera att vi verkligen tror på vårt land och
            på den svenska kronans förbättrade ställning och ökade värde,
            eftersom vi vet att den är underfinansierad nu.
          </note>
          <note n="42c6e1b8">
            Är det inte så att alla respekterar den som respekterar sig själv?
            Det är självförtroendet som är viktigast för att få omvärldens
            förtroende. Vi hade självförtroende när vi tillämpade det blandekonomiska
            system som beundrades av hela jorden. Vi tappade både vårt självförtroende
            och omvärldens förtroende när vi i likhet med andra stater i Europa,
            som aldrig haft jämlikhet som mål och som inte har en generell
            välfärdspolitik eller jämställdhet mellan kvinnor och män som
            mål, började bygga upp en ny ekonomisk politik.
          </note>
          <note n="75594747">
            Det kan hända att en återgång till ett blandekonomiskt system
            som vi är stolta över är ett sätt att också vinna omvärldens förtroende.
          </note>
          <note n="6a8544f9">
            Anf. 37 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="7e453af5">
            Fru talman! Hur konstigt det än kan låta vill jag säga att Birgitta
            Hambraeus och jag faktiskt har en del gemensamt. Jag gillar mycket
            av vad Birgitta Hambraeus sade i sitt sista inlägg om självförtroende,
            stolthet och den svenska modellen. Det finns all anledning att
            ta fasta på den.
          </note>
          <note n="e448ac0f">
            När den fungerade som bäst, fru Hambraeus, var det faktiskt en
            modell där man aldrig kom på tanken att använda sedelpressfinansiering
            och som gav urstarka offentliga finanser och stora överskott.
            Det är det som är bakgrunden och hemligheten.
          </note>
          <note n="98c18067">
            Man förde alltså en ekonomisk politik som var av det slaget att
            man gott och väl hade täckning för sina utgifter. Man sparade
            kollektivt, som man uttryckte det. Det innebar att man byggde
            upp gemensamma tillgångar, exempelvis pensionsfonderna.
          </note>
          <note n="8828f6d2">
            Den situationen har totalt förbytts i sin motsats under de senaste
            åren, då vi har levt över våra tillgångar i de offentliga finanserna.
            Vanligt folk känner inte igen sig i den beskrivningen. Att ta
            oss ur den situationen med monetär finansiering ligger inte inom
            verklighetens ramar.
          </note>
          <note n="090043fa">
            Birgitta Hambraeus föreslog att man skulle kunna låna utländsk
            valuta och att det skulle vara ett uttryck för självförtroende.
            Vi lånar i utländsk valuta. I årets budgetproposition har vi gått
            längre och sagt att vi skall öka upplåningen i utländsk valuta
            just därför att vi tror att den svenska ekonomin är mycket bättre
            än den värdering som av och till görs på de s.k. ryckiga marknaderna
            visar.
          </note>
          <note n="cb6b86cb">
            Det gör att vi i det läge vi i dag är i har all anledning att
            låna utländsk valuta. Det kommer att vara till vår fördel.
          </note>
          <note n="608f4ceb">
            Jag delar Birgitta Hambraeus uppfattning att politiken inte får
            läggas upp utifrån utgångspunkten att man sneglar på vad vissa
            marknadsaktörer har för sig.
          </note>
          <note n="a45f55e7">
            Då blir det fullständigt förvirrat. Vi måste tillämpa vissa elementära
            principer - vissa sunda principer -
          </note>
          <note n="85ba8664">
            för ekonomisk politik.
          </note>
          <note n="4cce1bf2">
            Dit hör att återupprätta balansen mellan den gemensamma sektorns
            storlek och ekonomiska behov och det privata näringslivets storlek
            och förmåga att vara med och finansiera den gemensamma sektorn.
          </note>
          <note n="f845a43d">
            Det är de balanserna som har ruckats i Sverige. Det kommer vi
            aldrig att komma till rätta med - inte ens om vi startar sedelpressarna
            i Riksbanken eller inför en ny ekonomisk världsordning.
          </note>
          <note n="acc9bc86">
            Det är ett tufft och hårt jobb som skall göras. Det är en omställning
            och en anpassning till verkligheten som vi nu går igenom. Vi får
            inte lura någon att tro att det skulle kunna lösas på ett enkelt
            sätt, exempelvis med sedelpressfinansiering.
          </note>
          <note n="3967cc92">
            Den anpassning som sker är real. Det är en svår process, men
            vi är mitt uppe i den. Jag är ganska säker på, fru Hambraeus,
            att vi om några år kan säga att vi återigen är stolta över svensk
            offentlig ekonomi.
          </note>
          <note n="e747aced">
            Vi skall tillbaka dit.
          </note>
          <note n="e7e6e5b9">
            Anf. 38 BIRGITTA HAMBRAEUS (c)
          </note>
          <note n="a4b945ee">
            Fru talman! Det hände någonting på 80-talet som delvis var nödvändigt.
            Det skedde en oerhörd omställning. Skattesystemet måste ändras.
            Det var inte önskvärt att vi ensamma upprätthöll restriktioner
            på kapitalet när alla andra länder släppte dessa.
          </note>
          <note n="17830192">
            Dessutom tror jag att den offentliga sektorn behövde en del konkurrens.
            Vi var överens om det. Det hände på 80-talet. Det var en väldig
            omställning från inflationsekonomi till låg inflation.
          </note>
          <note n="8a9591fa">
            Jag menar inte heller att en monetär finansiering skulle vara
            det enda svaret. Det inser finansministern säkert. Men jag tycker
            att det vore fel att avhända sig det instrumentet.
          </note>
          <note n="6ad17ed9">
            Jag hoppas och tror att det finns kloka ekonomer.
          </note>
          <note n="1743c768">
            Jag är inte ekonom. Jag har läst en del sociologi och försökt
            sätta in ekonomin i ett större sammanhang.
          </note>
          <note n="c3e52db5">
            Ekonomerna måste självfallet komma med ett nytänkande som jag
            inte kan prestera - i alla fall inte på några minuter.
          </note>
          <note n="22aaa516">
            Jag ber finansministern att fundera över om det inte är så att
            Sverige är ett av de länder i världen som kommit längst i det
            postindustriella samhället. Allt färre kommer att arbeta i den
            direkta produktionen av saker, liksom en gång allt färre arbetade
            med jordbruk. Våra ökande behov finns nu inom kultur, forskning,
            utbildning och vård. Det är kanske sektorer som passar ganska
            bra för offentlig finansiering.
          </note>
          <note n="70fa84f7">
            Det verkar inte otroligt att det behövs andra modeller för att
            finansiera detta än då ökad industriproduktion var det centrala.
            Vore det inte ödesdigert att förbjuda oss själva att utveckla
            den nya modell som kanske på nytt, liksom på 30-talet, gör oss
            till ett föregångsland?
          </note>
          <note n="576a650d">
            EU-anpassningen kan vara livsfarlig. För att inte göra finansministern
            besviken tänker jag återigen sluta med att framhärda i något som
            liknar det min gamla kollega Cato sade: Praeterea censeo Tractatum
          </note>
          <note n="51314ca0">
            Maastrichtiusem esse delendam - för övrigt anser jag att Maastrichttraktaten
            bör rivas upp.
          </note>
          <note n="febba4cc">
            Överläggningen var härmed avslutad.
          </note>
          <note n="1c892bc6">
            9 § Svar på interpellation 1994/95:83 om internationella valutasystemet
          </note>
          <note n="5ddbbcde">
            Anf. 39 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="70bd4871">
            Fru talman! Birgitta Hambraeus har frågat mig om hur Finansdepartementet
            arbetar för att få till stånd ett fungerande internationellt valutasystem.
          </note>
          <note n="bb5dd2dc">
            Hambraeus aktualiserar ett antal frågor som debatterats intensivt
            under den senaste tiden mot bakgrund av en betydande valuta- och
            ränteoro. Jag instämmer i att det är angeläget att diskutera tänkbara
            förbättringar av det internationella valutasytemet. När det sedan
            gäller frågan om vilka möjligheter som ligger i ett ökat ekologiskt
            tänkande menar jag att det i dag inte går att överblicka. Där
            har vi alla ett ansvar att ägna oss åt omprövning.
          </note>
          <note n="6695dabb">
            Det nuvarande valutasystemet kännetecknas av att varje land har
            stor frihet att välja växelkursarrangemang. De tre viktigaste
            i-länderna - USA, Japan och
          </note>
          <note n="048fd6d5">
            Tykland - har valt att låta sina valutor flyta sinsemellan. Den
            allmänna bedömning som ligger till grund för detta val är uppenbarligen
            att man inte är beredd att godta de inskränkningar i de penningpolitiska
            oberoendet som skulle följa med ett fastare växelkursåtagande.
          </note>
          <note n="bc0fd9d1">
            Andra länder - såväl i- som u-länder - har valt att införa sådana
            fastare kursarrangemang, t.ex. genom att knyta den egna valutan
            till en världsvaluta. En ytterligare variant är det europeiska
            monetära systemet med dess växelkursmekanism ERM.
          </note>
          <note n="fe409ea1">
            Det är mot denna bakgrund inte rimligt att tro att ett nytt globalt
            system med fasta växelkurser skulle kunna införas inom en nära
            framtid. Det beror inte enbart på att den politiska viljan att
            genomföra en sådan reform saknas i några viktiga i-länder. Det
            huvudsakliga skälet är att en sådan ordning inte skulle fungera
            under dagens förhållanden. Införandet av ett fastkurssystem måste
            föregås av konvergens i ekonomisk politik.
          </note>
          <note n="bfb6951b">
            Inte heller är olika former av kapitalrestriktioner nu någon
            möjlig väg för att försöka åstadkomma större valutastabilitet.
            Globala och integrerade finansiella marknader är något som Sverige,
            liksom andra länder, har behov av. Genom att föra en politik inriktad
            på sunda statsfinanser kan vi avsevärt minska vårt beroende av
            dessa marknader, men vi kan inte avskärma oss från dem.
          </note>
          <note n="5acce06f">
            Vad kan och bör då göras från svensk sida för att vi skall kunna
            medverka till lugnare valutamarknader och en bättre fungerande
            världsekonomi i stort? Enligt min mening bör vi verka för insatser
            i tre väsentliga avseenden. Det första är att ansträngningarna
            för att förbättra ekonomiska fundamenata måste fortsätta.
          </note>
          <note n="ef144a9a">
            Annorlunda uttryckt betyder det att varje land måste föra en
            ansvarsfull ekonomisk politik. Detta garanterar inte i sig stabilare
            kurser, men det kan ses som en grundläggande förutsättning för
            minskad valutaoro.
          </note>
          <note n="3f8d5498">
            Internationella organisationer som IMF och OECD
          </note>
          <note n="cc1130e5">
            och regionala sammanslutningar som EU kan här spela en viktig
            roll genom sin övervakning av medlemsländernas ekonomiska politik.
            Denna verksamhet syftar i första hand till att få varje land att
            föra en ansvarsfull politik. Men den syftar också till att förmå
            medlemsländerna att beakta effekterna av den egna politiken på
            andra länder. Det måste med andra ord finnas en vilja att aktivt
            delta i det internationella ekonomiska samarbetet och ta intryck
            av de synpunkter som framkommer i denna process. Som bekant råder
            det inte fullständig enighet på denna punkt. I
          </note>
          <note n="4c67934b">
            vissa länder finns alltjämt uppfattningen, att om varje land
            för sig söker lösa sina problem på bästa sätt så uppnås också
            bästa möjliga utfall totalt sett.
          </note>
          <note n="33a883a7">
            Jag delar inte den uppfattningen. Tvärtom anser jag att det är
            angeläget att det internationella ekonomiska samarbetet förstärks,
            också på valutaområdet.
          </note>
          <note n="0e787c37">
            Detta överensstämmer väl med förslagen från kommissionen om globalt
            samarbete som statsministern ledde och som Birgitta Hambraeus
            hänvisar till. Ett huvudbudskap från kommissionen är ju att det
            är angeläget att snabbt få till stånd ett effektivt multilateralt
            samråd om centrala frågor rörande världsekonomins utveckling.
          </note>
          <note n="3c27e276">
            När det gäller valutafrågor är IMF den centrala övervakande organisationen.
            Valutafonden har successivt utvecklat sina insatser på detta område.
            Under intryck av Mexicokrisen enades medlemsländerna vid ett möte
            i Washington häromveckan om att ytterligare förstärka övervakningsförfarandet,
            bl.a. genom att göra det kontinuerligt och i större utsträckning
            fokusera på länder med problem. En ytterligare metod som enligt
            svensk uppfattning bör övervägas är att öka öppenheten, t.ex.
            genom att IMF offentliggör de slutsatser som nås vid granskningen
            av medlemsländernas ekonomier. En ökad öppenhet kan på olika sätt
            medverka till effektivare påtryckningar.
          </note>
          <note n="91bb05db">
            Den andra önskvärda insatsen för att förbättra valutasystemets
            funktion är att så tidigt som möjligt uppmärksamma när en valuta
            är uppenbart undereller övervärderad. Det är detta snarare än
            de dagliga kursfluktuationerna som är ett huvudproblem i dagens
            system. Felvärderingar under längre perioder leder till snedvridningar
            av både handel och investeringar.
          </note>
          <note n="0b541866">
            Svårigheten här är givetvis att fastställa när en valuta kan
            anses felvärderad och att förmå ifrågavarande land att vidta lämpliga
            åtgärder. Återigen är det den politiska viljan som är avgörande.
          </note>
          <note n="b34eec1c">
            En tredje viktig grupp av åtgärder gäller de finansiella marknadernas
            funktion. I grunden fullgör dessa marknader en nyttig funktion
            vad gäller fördelning av sparande, likviditetsförsörjning och
            diversifiering av risker. Under senare år har de präglats av ökad
            labilitet. Bakom denna utveckling ligger sannolikt såväl den snabba
            volymökningen vad gäller kortfristigt placerat kapital som ett
            antal tekniska faktorer. Utvecklingen har skett i en sådan takt
            att de myndigheter som utövar tillsyn inte alltid hunnit anpassa
            sig till de snabba förändringarna. Det är angeläget att förbättra
            förståelsen av de moderna marknadernas funktionssätt och att förstärka
            tillsynen av de aktörer som verkar på marknaderna. Sådana åtgärder
            bör vidtas på såväl det nationella som det internationella planet.
          </note>
          <note n="3a056267">
            Sverige skall självfallet, inom de internationella organ vi är
            representerade i, verka för att kunskapen om de finansiella marknaderna
            fördjupas och att skälen till exceptionella svängningar klarläggs.
            Förbättrad transparens är av särskilt stor betydelse. Genom vårt
            EU-medlemskap har vi fått ökade möjligheter att medverka till
            förstärkta insatser på detta område.
          </note>
          <note n="a63c238f">
            Sammanfattningsvis är min bedömning att ett mera tillfredsställande
            valutasystem och en bättre fungerande världsekonomi bara kan uppnås
            genom ett kontinuerligt och tålmodigt arbete. Det finns inga snabba
            och enkla grepp som kan förändra situationen som genom ett trollslag.
            Ett litet land med en öppen ekonomi som Sverige har ett starkt
            intresse av att delta aktivt i dessa långsiktiga ansträngningar
            med sikte på att förstärka det multilaterala samarbetet. Detta
            är också huvudinriktningen för det arbete som Finansdepartementet
            bedriver på det aktuella området.
          </note>
          <note n="3def5d5c">
            Anf. 40 BIRGITTA HAMBRAEUS (c)
          </note>
          <note n="302e59a4">
            Fru talman! Jag ber att få tacka finansministern för svaret på
            min interpellation.
          </note>
          <note n="84231787">
            Finansministern säger att "en bättre fungerande världsekonomi
            bara kan uppnås genom ett kontinuerligt och tålmodigt arbete".
            Men statsrådet ger inga som helst konkreta exempel på hur Sverige
            nu arbetar för att nå detta mål.
          </note>
          <note n="3aff9384">
            Sverige har tagit många praktiska initiativ i FN.
          </note>
          <note n="a0fe9f02">
            Under 60- och 70-talen arbetade vi för en ny, rättfärdig ekonomisk
            världsordning. Inga Thorsson tog initiativet till den första globala
            miljökonferensen
          </note>
          <note n="77a6bcb1">
            1972. Uppföljningen i Rio 1992 var också ett svenskt initiativ,
            om jag är rätt underrättad. Jag hade som FN-
          </note>
          <note n="eec38ae1">
            delegat tillfälle att följa ambassadör Göte Svenssons arbete
            i tålmodiga överläggningar med u-länder och iländer i s.k. informal
            informals, och jag vågar påstå att det till mycket stor del var
            Sveriges - i det här fallet närmast UD:s - förtjänst att Riokonferensen
            blev av. Det centerledda Miljödepartementet fullföljde arbetet
            framgångsrikt vid konferensen i Rio 1992.
          </note>
          <note n="e64869c6">
            Finansministern säger sig inte ha några idéer om hur det ekologiska
            tänkandet skall kunna föras in i ekonomin, trots att Riomötet
            gick ut på det, utan han menar "att det i dag inte går att överblicka".
            Statsrådet hänvisar vagt till att vi alla har ett ansvar att ägna
            oss åt omprövning. Ändå är besluten i Rio mycket handlingsinriktade.
            Alla världens kommuner har i uppdrag att utarbeta Agenda 21 för
            en uthållig utveckling eller, uttryckt i ekonomiska termer, för
            en ekologiskt och socialt ansvarsfull tillväxt av BNP.
          </note>
          <note n="01fd5510">
            På vilket sätt tar sig denna omprövning uttryck i
          </note>
          <note n="517fac61">
            Finansdepartementets agerande i internationella sammanhang? Och
            hur aktivt ser man till att Sveriges kommuner får resurser att
            följa upp det goda arbete som påbörjades under biträdande miljöminister
            Görel
          </note>
          <note n="4ec74855">
            Thurdins ledning?
          </note>
          <note n="4da512a8">
            Hur arbetar Finansdepartementet för att ta de konkreta initiativen
            för en fungerande världsekonomi?
          </note>
          <note n="6f8b4b96">
            Sverige innehar just nu höga poster i både Världsbanken och IMF.
            Enligt Världsbankens data har fattigdomsklyftan i världen ökat
            med ca 30 % under det senaste decenniet i stället för att minska.
            Världsbanken kalkylerar att inkomsterna hos de 20 % av världens
            befolkning som är rikast nu är ca 140 gånger så höga som hos de
            20 % som är fattigast. Vilka initiativ tar Sverige? England och
            Frankrike har dess värre ofta röstat mot resten av världen i FN
            när det gäller att minska den makt som 20 % har över mänskligheten.
          </note>
          <note n="d43b0425">
            På vilket sätt arbetar vi nu i EU för att ändra deras inställning
            och ge världens fattiga majoritet mer att säga till om? Eller
            ägnar sig någon på Finansdepartementet åt att analysera Sydrapportens
            förslag till ett nytt sätt att se på hur strukturerna kan förändras
            av människorna själva, i stället för enligt IMF:s ineffektiva
            och grymma strukturanpassningsprogram ovanifrån? Dessa s.k. SAP:er
            pressas på regeringarna och leder till ökad fattigdom för de redan
            fattiga - raka motsatsen till våra biståndsmål och omöjligt att
            kombinera med en demokratisk utveckling.
          </note>
          <note n="a9ad9457">
            Finansministern säger: "Det är angeläget att förbättra förståelsen
            av de moderna marknadernas funktionssätt och att förstärka tillsynen
            av de aktörer som verkar på marknaderna." Det låter intressant.
            Jag vore tacksam för en konkretion. Har Finansdepartementet arbetsgrupper
            som analyserar t.ex. nobelpristagaren
          </note>
          <note n="7161c461">
            James Tobins förslag att tygla valutamarknaden genom att "öka
            friktionen" i transaktionerna - en valutaskatt, som förslagsvis
            kunde användas för att finansiera FN?
          </note>
          <note n="c3012f40">
            Bland de insatser för en lugnare valutamarknad och en bättre
            fungerande världsekonomi som finansministern nämner är "att varje
            land måste föra en ansvarsfull ekonomisk politik". I vilken betydelse
            är den "ansvarsfull"? Om ett u-lands fattiga blir allt fattigare
            och undervisningen och sjukvården allt sämre, men siffrorna i
            IMF:s statistik visar på att landet bättre kan betala sina räntor
            till de rikare länderna -
          </note>
          <note n="d78c9d6a">
            är det en ansvarsfull ekonomisk politik?
          </note>
          <note n="afa12840">
            Finansministern anför med tillfredsställelse att
          </note>
          <note n="3ae34543">
            IMF kommer att "ytterligare förstärka övervakningsförfarandet,
            bl.a. genom att göra det kontinuerligt och i större utsträckning
            fokusera på länder med problem". Detta beslut fattade IMF efter
            Mexicokrisen, som tydligen störde de rika ländernas intressen.
            Innebär inte detta att trycket mot de fattiga länderna ökar ännu
            mer för att en orättvis och illa fungerande ekonomisk världsordning
            skall kunna upprätthållas?
          </note>
          <note n="f386414b">
            Anf. 41 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="cfd2897c">
            Fru talman! Först vill jag ta upp Birgitta Hambraeus frågor om
            Riokonferensen och uppföljningen av den. Där har vi inte skilda
            meningar. Det pågår naturligtvis ett omfattande arbete efter Riokonferensen
            1992 - jag hade för övrigt möjlighet att bevista den, och det
            var en upplevelse. Agenda 21 i varje kommun är ett uttryck för
            att det försiggår ett samlat arbete.
          </note>
          <note n="a8b1e16e">
            Vad jag har velat markera med svaret är att jag tillhör dem som
            tror att här ligger en enorm ekonomisk potential, i ordets bästa
            mening - dvs. ordet ekonomi. Men det vore fel av mig att påstå
            att jag vet exakt hur det skulle gå till. Jag brukar formulera
            mig så att jag tror att vi kommer att ta nästa stora språng i
            den ekonomiska tillväxten just därför att vi tvingas göra den
            ekonomiskt uthållig.
          </note>
          <note n="f5b31f02">
            Med det menas att marknadsekonomin när den fungerar som bäst
            är ett sätt att möta mänskliga behov på ett rationellt och effektivt
            sätt. Jag kan inte tänka mig annat än att den utvecklade världen
            och även övriga delar av klotet kommer att ha ett oerhört behov
            av att det de närmaste årtiondena drivs fram en ordning för produktion
            som är ekologiskt uthållig. När den drivs fram därför att det
            finns ett grundläggande behov innebär den ny energiproduktion,
            nya transportlösningar, nya produktionsmetoder, nya sätt att använda
            råvaror och att återanvända material, nya forskningsinstitutioner.
            Det ligger en oerhörd kraft i detta. Hur det skall materialiseras,
            tas ned till konkreta politiska handlingar, är jag i dag inte
            beredd att beskriva, men jag är övertygad om att där ligger en
            av de intressantaste och mest eggande utmaningar som vi har framför
            oss.
          </note>
          <note n="4e4fdf70">
            I svaret antyds också en annan diskussion: Väldigt många av oss
            är nu engagerade i att diskutera om det med hjälp av skatteinstrumentet
            går att driva samhället i en viss riktning. Hur långt kan man
            använda skatteinstrumentet i en internationellt integrerad ekonomi?
            Hur kan Sverige som ett litet, utlandsberoende land gå före? Hur
            stor är vår frihet i det sammanhanget?
          </note>
          <note n="19a7cff8">
            Mot den bakgrunden arbetar just nu en utredning i
          </note>
          <note n="9236bbe5">
            Finansdepartementet med att titta närmare på möjligheterna att
            växla skatt, exempelvis sänka skatten på arbete men höja den på
            sådant som vi tycker är miljöskadligt. Det finns oerhört starka
            miljöpolitiska skäl för detta, men det finns också en del statsfinansiella
            invändningar mot det. Beskattning av arbete innebär ofta en bred
            skattebas som är stabil, medan däremot beskattning av utsläpp
            och andra miljöstörande företeelser innebär en instabil skattebas.
            De är till sin karaktär sådana att man faktiskt önskar att den
            skattebasen skall försvinna - det är målsättningen. Om man då
            har det som statsfinansiell grund kan det leda till en del nya
            problem. Men att blunda för att det i den frågan finns en oerhörd
            potential för en god samhällsutveckling vore fel. Att samtidigt
            säga att detta är lösningen vore nog att göra det för enkelt för
            sig.
          </note>
          <note n="6f99eed8">
            Därför har vi nu tillsatt den här kommittén, som arbetar under
            Lennart Nilssons ledning, och resultatet av det arbetet ser jag
            faktiskt fram emot.
          </note>
          <note n="d4a097e7">
            Jag kunde förra tisdagen, den 2 maj, diskutera de här sakerna
            med Ritt Bjerregaard, min partikamrat i
          </note>
          <note n="7783ca7d">
            Europeiska unionens kommission. Också hon bedriver, på den nivån,
            ett arbete i den här riktningen, så vi i Sverige är inte ensamma
            om det - långt därifrån.
          </note>
          <note n="200bfc5e">
            Birgitta Hambraeus frågade vilka initiativ vi tar i olika internationella
            organ. Jag överblickar inte hela fältet, men det är riktigt, som
            Birgitta Hambraeus säger, att vi i Sverige har en tradition -
            vi har ju ofta tagit initiativet till den här typen av internationella
            sammankomster; vi har spelat en ledande roll. Jag ser ingenting
            som hindrar att vi gör det också på det här området. Jag tycker
            att Ingvar Carlsson i sitt bidrag till sin kommission om vårt
            globala ansvar lyfter frågor på det ekonomisk-politiska området
            som förut inte har blivit lyfta. Det kan mycket väl tjäna som
            utgångspunkt för svenska initiativ och en fortsatt debatt.
          </note>
          <note n="bc417614">
            Jag har ingen övertro på de klassiska organen -
          </note>
          <note n="2608bd1d">
            IMF, Världsbanken och allt vad de heter. Men de finns där och
            representerar en utomordentligt stor kompetens och även resurser.
            Det finns anledning för
          </note>
          <note n="44407382">
            Sverige att i sådana sammanhang driva de klassiska svenska ståndpunkterna.
            Jag är ganska säker på att jag och Birgitta Hambraeus har i stort
            sett samma uppfattning om vilka prioriteringar som skall göras.
            Att vi har svenska toppfunktionärer i dessa organ ger oss naturligtvis
            större möjlighet, kanske inte till inflytande men till dialog,
            och den skall vi självfallet utnyttja.
          </note>
          <note n="d07fa8b6">
            Anf. 42 BIRGITTA HAMBRAEUS (c)
          </note>
          <note n="6a33af68">
            Fru talman! Jag delar finansministerns uppfattning om IMF och
            Världsbanken. Men de har inte bara stor kompetens och mycket pengar
            - de är faktiskt de klart ledande aktörerna i världssamhället
            just nu när det gäller bistånd och när det gäller relationerna
            mellan fattiga och rika länder. Ansvaret för Sveriges agerande
            i IMF och Världsbanken ligger på Finansdepartementet. Det är alltså
            viktigt att vi följer upp det här och att vi tar initiativ och
            inte bara sitter av sammanträdena. Jag skulle vara intresserad
            av litet mer konkretion. Vad gör vi, vilka initiativ tar vi där,
            för att den här enormt stora potentialen skall bli litet mer inriktad
            på u-ländernas behov, på socialt och ekologiskt ansvarsfulla investeringar
            och socialt och ekologiskt ansvarsfullt agerande över huvud taget?
          </note>
          <note n="74d6a705">
            Självfallet menar jag inte att Göran Persson nu skall deklarera
            något slags exakt kunskap om hela det ekologiska sammanhang som
            vi befinner oss i, men jag skulle gärna vilja veta hur man i Finansdepartementet
            arbetar konkret för att fullfölja det här. Finansdepartementet
            har fortfarande ett stort internationellt ansvar, så länge frågorna
            som rör IMF och
          </note>
          <note n="50a2a0e3">
            Världsbanken handläggs av Finansdepartementet.
          </note>
          <note n="8914637a">
            Utredningen om skatteväxlingen väntar jag mig också mycket av.
            Jag var intresserad och glad att höra att den också har ett internationellt
            ansvar. Jag tror verkligen att detta är en framtidsmodell. Man
            kan väl säga att den hårda belastning på arbete som vi har haft
            nu under en lång följd av år faktiskt har minskat, och det har
            även underlaget för skatten i och med att det har blivit allt
            färre som arbetar inom produktionen.
          </note>
          <note n="c3b1b89f">
            Men självfallet önskar vi att miljöstörande verksamhet skall
            försvinna i mycket högre grad. Man kan jämföra med att lägga ökad
            skatt på t.ex. energi - den vill vi också ha kvar, men vi skall
            se till att man är så effektiv som möjligt. Vi vill ha till stånd
            en effektivisering så att man använder energin som den dyrbarhet
            den är när vi håller oss inom de ekologiska ramarna.
          </note>
          <note n="8c5de483">
            Kunde finansministern berätta litet mer konkret:
          </note>
          <note n="aa4632ee">
            Om man inte har några arbetsgrupper just nu, t.ex. när det gäller
            det här med större friktion i valutasystemet eller det vi har
            pratat om här - ämnar finansministern i så fall tillsätta sådana
            grupper?
          </note>
          <note n="0a02c0d7">
            Anf. 43 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="2ce226a9">
            Fru talman! Birgitta Hambraeus formulerade det som om Finansdepartementet
            skulle gå förlustigt ansvaret för dessa internationella ekonomiska
            frågor;
          </note>
          <note n="c0054277">
            jag tror att hon sade att vi har det "än så länge". På den punkten
            kan jag vara väldigt tydlig: Ansvaret för
          </note>
          <note n="763feed9">
            Sveriges agerande både i Världsbanken och i IMF
          </note>
          <note n="0681bb90">
            ligger hos Finansdepartementet och kommer att ligga kvar där.
            Vi delar dock ansvaret för vissa av frågorna med våra vänner i
            Utrikesdepartementet. De är naturligtvis föremål för gemensam
            beredning.
          </note>
          <note n="1249b76e">
            Arbetet bedrivs naturligtvis inom linjen. Vi behöver inte ha
            några särskilda arbetsgrupper; det här är en organisation som
            ständigt arbetar med dessa frågor. Vi har ständigt människor ute
            i världen, människor som deltar i internationella konferenser
            och gör
          </note>
          <note n="90162c44">
            Sveriges röst hörd. Det finns ingen anledning att ändra inriktningen
            av det som Birgitta Hambraeus och jag tydligen är överens om som
            svenska ståndpunkter.
          </note>
          <note n="4d6c09fc">
            Det arbetet fortsätts och bedrivs med kraft.
          </note>
          <note n="f0fc374f">
            Birgitta Hambraeus uppehöll sig vid något tillfälle vid nobelpristagaren
            Tobin och hans skatt på valutatransaktioner. Det har också utretts
            ordentligt. De allra flesta som bedömer det tror inte på den tanken,
            helt enkelt därför att vissa länder kommer att ställa sig utanför,
            och när de gör det bryter det hela ihop. Det räcker med att en
            handfull, några stycken, ställer sig utanför den typen av skatt
            för att man skall ha skapat nya finansiella centra i världen där
            man kan handla med dessa instrument utan att de beskattas. Att
            åstadkomma ett beslut som är världstäckande vid ett och samma
            tillfälle tror jag inte är möjligt. Även om jag annars känner
            stark sympati för Tobins idéer måste jag nog säga att jag inte
            tror att detta är praktiskt hanterbart.
          </note>
          <note n="d3d26841">
            Det finns säkert också andra uppslag, och de kommer att diskuteras.
            Jag pekar i svaret på en intressant sak som inte har diskuterats
            särskilt mycket i debatten men som jag tror är en ingång för framtida
            meningsutbyte, och det är genomskinlighet, att man faktiskt ser
            igenom transaktionerna - när de sker, var de sker och mellan vilka
            de sker.
          </note>
          <note n="567aaf34">
            Den enorma transparensen vi har exempelvis för handeln med aktier
            har inte alls någon motsvarighet på dessa sektorer. Det skulle
            naturligtvis vara oerhört revolutionerande om detta kom att införas.
            Sverige kan inte göra en sådan sak isolerat. I internationella
            organ kan man självfallet driva den tanken och föra sådana diskussioner.
            Det är naturligtvis något som ligger mig ganska varmt om hjärtat,
            eftersom det finns upptaget även i svaret.
          </note>
          <note n="a76071d5">
            Anf. 44 BIRGITTA HAMBRAEUS (c)
          </note>
          <note n="a545622e">
            Fru talman! Det låter oerhört spännande om Sverige nu i de internationella
            fora där vi har ganska inflytelserika positioner, börjar föra
            fram den här sortens tankar. Jag menar inte att vi här och nu
            skall lösa problemen. Jag vill bara ha en försäkran om att
          </note>
          <note n="8a4810e9">
            Sverige verkligen driver dessa frågor.
          </note>
          <note n="14689fcd">
            Finansministern säger att vi i Sverige inte har ändrat åsikt
            när det gäller vårt sätt att arbeta med IMF
          </note>
          <note n="a0e22de1">
            och Världsbanken, men tyvärr har vi det. Jag satt med i den multilaterala
            biståndsutredningen. Vi analyserade Världsbankens och IMF:s roll,
            framväxt och hur de mer och mer har tagit över från UNDP och FN-
          </note>
          <note n="0ab4b5c6">
            organen. Sverige har mycket länge motarbetat detta.
          </note>
          <note n="6e20b6ed">
            Vi har varit kraftfulla motståndare och haft en oerhört amper
            kritik mot strukturanpassningsprogrammen, mot pressen och mot
            den smala nyliberala analysen som tvingar länder som inte har
            någon fungerande industri att gå in i industriländernas trånga
            mallar osv.
          </note>
          <note n="c7c2500d">
            Vi kritiserade det här mycket starkt ända fram till mitten av
            80-talet då vi bytte inställning.
          </note>
          <note n="36ebb078">
            Nu kräver vi att u-länderna skall göra upp med
          </note>
          <note n="071d8188">
            IMF. Vi säger på samma sätt som i Sverige, enligt den nyliberala
            ekonomiska modellen, att man måste ha sin ekonomi i ordning först.
            På vilket sätt? På vilket sätt skall man föra en ansvarsfull politik?
            För u-länderna är det rena hånet.
          </note>
          <note n="5c311846">
            Vi har ändrat inställning. Vi är globalt beroende. I
          </note>
          <note n="7fa535e2">
            likhet med Göran Persson bejakar jag det. Jag tror på en värld
            med en tät väv av internationella kontakter.
          </note>
          <note n="1e40d423">
            Jag tror att det så småningom kommer att skapa en fredlig värld.
            Vi måste se till att inte bara 20 % av mänskligheten, som är rika,
            fortsätter med sina privilegier medan den fattiga världen blir
            fattigare och fattigare. Det är fruktansvärt. Sverige har haft
            en mycket stor roll att spela här. Vi bytte inställning i mitten
            av 80-talet. Det skedde faktiskt efter Olof
          </note>
          <note n="b669ac36">
            Palmes död.
          </note>
          <note n="6f21fa74">
            Jag tycker att det nu är dags att återuppta vår roll.
          </note>
          <note n="d884a540">
            Man kan fråga sig om det är möjligt nu när vi är med i
          </note>
          <note n="249af923">
            EU. Men låt oss strunta i det. Låt oss göra det ändå och se vad
            som händer. Under förutsättning av att det här sker kommer jag
            inte att hävda med stor bestämdhet att de här frågorna skall tas
            ifrån Finansdepartementet. Annars antydde vi mycket försiktigt
            under utredningen att de här frågorna egentligen hör hemma i UD,
            där internationella relationer ändock är det huvudsakliga ansvarsområdet.
          </note>
          <note n="939a4df9">
            Anf. 45 Finansminister GÖRAN
          </note>
          <note n="1a6023c0">
            PERSSON (s)
          </note>
          <note n="8f371c64">
            Fru talman! Jag har stor respekt för kollegerna i
          </note>
          <note n="e201cdf9">
            Utrikesdepartementet. De kan dock inte allt. Jag skulle tro att
            de har samma uppfattning om Finansdepartementet. I båda fallen
            är beskrivningen riktig. Vi är beroende av varandra. Nu är frågorna
            särfördelade och kommer så att förbli. Jag tycker att det är ganska
            bra.
          </note>
          <note n="2fb049e8">
            Jag skall ta till mig det fru Hambraeus har sagt. Vi har all
            anledning att föra en dialog. Det här bör inte vara partiskiljande
            frågor i Sverige. Vi borde kunna vårda en tradition som vårt fina
            land har arbetat i under många år. Jag tackar för konstruktiva
            synpunkter.
          </note>
          <note n="febba4cc">
            Överläggningen var härmed avslutad.
          </note>
          <note n="ee851f5f">
            10 § Svar på interpellation 1994/95:96 om intentionerna i djurskyddslagen
          </note>
          <note n="be6efe85">
            Anf. 46 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="5b4149aa">
            Fru talman! Alice Åström har frågat mig vilka åtgärder regeringen
            kommer att vidta för att förhindra att eldressyr och andra kränkande
            aversionsmetoder används inom hunddressyren.
          </note>
          <note n="6fb63555">
            I 2 § djurskyddslagen står det att djur skall behandlas väl och
            skyddas mot onödigt lidande och sjukdom. Nyligen har Statens jordbruksverk
            i allmänna råd uttalat att elhalsband på hund inte bör användas
            annat än av personer som genomgått sådan utbildning som rekommenderas
            av Jordbruksverket. Av råden framgår vidare att innan elhalsbandet
            tas i bruk bör kontakt tas med Telia för besked om halsbandet
            är godkänt för användning. Jordbruksverket har inte något bemyndigande
            att utfärda föreskrifter i den här frågan.
          </note>
          <note n="d79345b6">
            Jag är inte övertygad om att de regler som finns är tillräckliga.
            För att få ett heltäckande underlag kommer regeringen att ge Jordbruksverket
            i uppdrag att snabbt utreda all användning av el vid dressyr av
            hundar. När jag fått ett sådant underlag från Jordbruksverket
            kommer vi skyndsamt att ta ställning till de ytterligare åtgärder
            som kan behövas för att reglera användningen av el vid hunddressyr.
          </note>
          <note n="6ef0cf2f">
            Anf. 47 ALICE ÅSTRÖM (v)
          </note>
          <note n="745f2ab8">
            Fru talman! Först vill jag tacka jordbruksministern för svaret.
            Jag tycker att det är mycket glädjande att inte heller jordbruksministern
            är tillfredsställd med den ordning som råder nu. Det finns en
            del saker som jag ändå tycker är viktig att påpeka inför den utredning
            som Jordbruksverket skall göra.
          </note>
          <note n="1b51b147">
            De allmänna råd som nu finns har helt nyligen ändrats. I de tidiga
            allmänna råden fanns ett klart uttalat förbud. Det sades att elhalsband
            och stackel ej får användas. När man säger att allmänna råd bara
            är rekommendationer och inte föreskrifter är det inte helt riktigt.
            Det är ett bevis och en allmän inriktning från myndigheterna.
            Det sägs också i en skrivelse att i de fallen tillsynsmyndigheten
            tar upp ärenden som rör de allmänna råden kan man räkna med att
            få stöd från högre instans.
          </note>
          <note n="f9b4de41">
            När man då ändrade i de allmänna råden till "bör inte användas"
            och dessutom säger att man rekommenderar en utbildning har det
            gett en mycket stor öppning. Inriktningen har förändrats mycket.
          </note>
          <note n="e62ba026">
            När det gäller elhalsband kan det faktiskt sägas strida mot de
            grundläggande intentionerna i Europakonventionen och djurskyddslagen.
            Att tillåta elhalsband när man i lagstiftningen förbjuder kodressörer
            och barrering av hästar är en ologisk kullerbytta. Det är otroligt
            viktigt att man också väger in de etiska aspekterna på frågan
            och inte bara de rent praktiska.
          </note>
          <note n="de048607">
            Den etiska grundläggande frågan måste ändå vara hur långt vi
            människor har rätt att gå för att få djuren att utföra det vi
            vill att de skall utföra. Det måste vara den grundläggande frågan
            som man ställer.
          </note>
          <note n="17e3c4f2">
            Jordbruksverket kommer att göra en utredning och en utbildning
            kommer att rekommenderas. Svenska
          </note>
          <note n="53ff840b">
            Jägareförbundet står för den utbildning som rekommenderas. Förbundet
            har varit den stora förespråkaren och man har använt sig av den
            här metoden i störst utsträckning.
          </note>
          <note n="430caac4">
            Om man ser över vilka sakkunniga man har konsulterat inför ändringarna
            av de allmänna råden, finner man att det även har varit personer
            som har varit positiva till elanvändning och personer som faktiskt
            bedriver utbildning av instruktörer när det gäller användning
            av elhalsband. När de allmänna råden gick ut på remiss kom en
            mängd remissvar - bl.a. från
          </note>
          <note n="2889053f">
            Svenska brukshundsklubben, alla djurskyddsorganisationer och
            även Veterinärförbundet - som inte tyckte att man skulle ändra
            i de allmänna råden utan att man i stället skulle införa ett förbud
            med möjlighet till dispens.
          </note>
          <note n="58de90d1">
            Diskussionen om elhalsband har mycket gällt renrenhetsträning,
            och det har gällt ett slags halsband.
          </note>
          <note n="1a476160">
            Elhalsband finns i en mängd olika utföranden, bl.a.
          </note>
          <note n="d0e63ea8">
            sådana som skall förhindra att hundar skäller. När hundarna skäller
            får de en stöt.
          </note>
          <note n="8df65c22">
            Från hundorganisationernas sida säger man i dag att man själv
            vill ta ansvaret och styra tillsynen över detta och att man inte
            vill ha ett förbud. Det man då glömmer är att alla inte är anslutna
            till dessa organisationer. Man kan redan i dag se annonser i dagstidningar
            där människor erbjuder hundägare som har problem med sin hund
            att komma för att få hjälp, vilket innebär att hunden får elstötar.
          </note>
          <note n="bc3fdcc1">
            Detta kommer att bli ett stort problem om vi inte gör någonting.
            Användningen har ökat otroligt mycket. Därför tycker jag att det
            är viktigt att man i det underlag som Jordbruksverket skall lämna
            också tar in alla dessa synpunkter och att man framför allt också
            fäster stor vikt vid vad Veterinärförbundet säger.
          </note>
          <note n="46de5f95">
            En av de allra viktigaste grundläggande frågorna handlar om att
            sällskapsdjuren inte omfattas av 4 § i djurskyddslagen. Om de
            hade gjort det, hade inte den här typen av frågor behövt debatteras
            här. En viktig fråga att ta upp är att även sällskapsdjuren skall
            ha samma rätt enligt djurskyddslagen som andra djur.
          </note>
          <note n="59958128">
            Anf. 48 GUDRUN LINDVALL (mp)
          </note>
          <note n="7cd164bc">
            Fru talman! Jag tycker att det är mycket bra att
          </note>
          <note n="46ff33d1">
            Alice Åström väcker den här frågan. Alice Åström har också skrivit
            en motion i ärendet.
          </note>
          <note n="a7bcdd65">
            Som hundägare i hela mitt liv blir jag alldeles förskräckt när
            jag börjar inse att detta hjälpmedel börjar användas alltmer i
            Sverige. Jag har genom åren haft både jakthundar och brukshundar
            och anser att dressyr och elhalsband inte går ihop.
          </note>
          <note n="bdb98aa3">
            Det är litet obehagligt när man får en känsla av att ökningen
            av elhalsband bl.a. har att göra med småviltsjakten i fjällen.
            De hundar som tas dit upp är inte vana vid renen och jagar ren
            i stället för ripa.
          </note>
          <note n="c6bf817c">
            Om en ökning av elhalsbanden blir en konsekvens av bestämmelsen,
            så måste den verkligen ses över.
          </note>
          <note n="c9d5c0a7">
            Jag anser absolut att jordbruksministern måste ta frågan på stort
            allvar, därför att detta sätt att hantera hundar tenderar att
            öka. Det är så lätt för mer eller mindre seriösa hundägare att
            ta till eldressyr. Det är så lätt att pröva eldressyr om man får
            problem i stället för att göra det man borde göra, dvs. att vända
            sig till folk som man kan få seriös hjälp av.
          </note>
          <note n="d081ae42">
            De allmänna råd som nu finns visar att vi börjar att tolerera
            elhalsband. Det är detta som är så obehagligt. Börjar vi tolerera
            elhalsband kommer det alltid att finnas dressörer som kanske är
            mindre seriösa, vilka använder elhalsband på ett sätt som definitivt
            inte var tanken. Därför är det viktigt att det blir ett generellt
            förbud. Sedan kan man se över vilka eventuella möjligheter man
            har att ge dispenser. Det skulle ge en bättre bild av vad samhället
            vill.
          </note>
          <note n="3226ccf5">
            Det känns väldigt märkligt att vi har ett förbud mot kodressörer
            samtidigt som vi tillåter att hundar utsätts för eldressyr, för
            egentligen är det ju precis samma sak. Kon gör någonting som vi
            inte vill. Därför ger vi den en stöt. Men det förbjuder vi, för
            vi anser att det är oetiskt och djurplågeri. Hunden gör någonting
            som vi inte vill. Då ger vi en stöt. Nu verkar det som om vi tycker
            att det är okej.
          </note>
          <note n="e55ef7e6">
            Jag måste säga att jag tycker att det svar som jordbruksministern
            har lämnat är något vagt. Skall man vara välvillig kan man tolka
            det som att jordbruksministern är kritisk. Jag hoppas att det
            är så och att jordbruksministern i så fall vill vara litet mer
            konkret i svaret.
          </note>
          <note n="3101a3ae">
            Anf. 49 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="484391c1">
            Fru talman! Om svaret uppfattas som vagt så är det kanske riktigt,
            därför att jag är ganska osäker i den här frågan. Jag är inte
            tvärsäker.
          </note>
          <note n="68db16da">
            Låt mig först ta upp frågan om varför man har gjort ändringar
            i regelverket. Precis som sades stod det tidigare i dåvarande
            Lantbruksstyrelsens författningssamlingar att elhalsband och tagghalsband
            inte får användas. Men det var ett allmänt råd och alltså inget
            regelrätt förbud. Ordvalet var olyckligt, eftersom det kunde tolkades
            på litet olika sätt. Det var därför man införde ändringen att
            elhalsband inte bör användas av andra än av personer som genomgått
            en särskild utbildning som Jordbruksverket rekommenderar. Det
            skall inte tolkas som någon ändrad inställning i sak utan som
            ett förtydligande, eftersom innehållet tidigare var luddigt uttryckt.
          </note>
          <note n="6e989f40">
            Det sägs nu av er båda att man nu förbjuder kodressörer, och
            ni ställer då frågan varför man inte skall kunna förbjuda hundhalsband.
            Jag tycker inte att man skall förbjuda något utan att det är ordentligt
            motiverat. Kodressörer gav en ström genom hela kroppen, eftersom
            den applicerades på en punkt på kon. Kon jordade sig själv genom
            att den hade kontakt med båspallen via klövarna. I elhalsbandet
            går strömmen mellan två punkter och leds alltså inte genom hela
            kroppen.
          </note>
          <note n="b5ef984c">
            Jag vill också påpeka vad det är för slags ström som går genom
            kroppen. Det är alltså en stöt som är
          </note>
          <note n="ce20b42a">
            30-50 gånger svagare än den man får av vanligt elstängsel. Den
            leds, som jag sade, genom halsmuskulaturen mellan två poler i
            halsbandet. Ungefär 500
          </note>
          <note n="4ac965d2">
            jakthundar per år omfattas. Man anser att det är så många jakthundar
            som behöver denna typ av dressyr för att bli renrena.
          </note>
          <note n="6d05a8a6">
            Jag tycker att man måste väga olika typer av lidanden mot varandra.
            Anledningen till att jag inte är tvärsäker är att jag inte vet
            om denna relativt "milda"
          </note>
          <note n="7c2117a8">
            stöt som ett elhalsband ger är värre eller inte än en konventionell
            dressyr. I det ena fallet är det möjligen fråga om en fysisk pl
            åga, om det nu är en plåga. I det andra fallet är det fråga om
            en psykisk plåga, om man nu kan anse att det är en plåga. Konventionell
            dressyr är ju ett sätt att tillrättavisa hunden genom ryck i koppel,
            genom olika tillsägelser, skäll och kanske i en del fall, olyckligt
            nog, genom slag eller smäll. Det är på något vis ett mentalt förtryck.
            Man måste fundera över vilken av de två dressyrformerna som är
            värre, eftersom någon dressyr tydligen måste genomföras för att
            hundarna skall bli renrena.
          </note>
          <note n="2fa11a6c">
            Om man nu talar om djurens lidande - med djuren innefattas också
            de djur som eventuellt blir jagade om man inte har hunden under
            kontroll - är då halsbandslidandet värre än det eventuella lidande
            som hunden vid jakt åsamkar renarna i de fall man inte klarar
            av att dressera hundarna? Jag tycker inte att frågan är enkel
            att besvara.
          </note>
          <note n="138dae4b">
            Det finns väldigt mycket tyckande. Det är enkelt att säga att
            hundarna inte skall få stötar. Men man måste ju väga detta mot
            andra typer av åtgärder som vidtas mot hunden, vilket kräver en
            mycket djupare analys än att i dag bara rakt upp och ner säga
            att eldressyr skall förbjudas.
          </note>
          <note n="aa5337b8">
            Anf. 50 ALICE ÅSTRÖM (v)
          </note>
          <note n="4f997157">
            Fru talman! Angående detta med det ändrade ordvalet i de allmänna
            råden och att det tidigare var ett olyckligt ordval: Jordbruksministern
            säger att innehållet tidigare var luddigt men att det skulle vara
            klarare i dag. Snarare är det så, att alla djurorganisationer
            över huvud taget i dag uppfattar myndighetens inställning i frågan
            som mycket mer luddig och oklar.
          </note>
          <note n="7b000493">
            När det gäller eldressör handlar det också om att man korrigerar
            ett oönskat beteende hos hunden på samma sätt som man gjorde med
            kor. Ett exempel där strömmen inte heller går genom hela kroppen
            är barrering av hästar, som också är förbjudet, vilket innebar
            att man skulle undvika att hästarna slog i benen och skadade sig.
            Detta hade alltså ett syfte, eftersom det annars kunde bli ännu
            värre för hästarna. Därför håller inte resonemanget när det gäller
            barreringen.
          </note>
          <note n="0d2c022e">
            Jag är på ett sätt överens med jordbruksministern om att detta
            med dressyr inte är någon enkel sak. Men de förespråkade dressyrmetoder
            som finns i dag, vilka blir allt vanligare, handlar om positiv
            förstärkning.
          </note>
          <note n="b3d95822">
            Jordbruksministern tog upp att det kunde bli fråga om mentalt
            förtryck och ibland även slag. Men det är faktiskt en behandling
            av djur som vi i dag genom lag inte tolererar. Det ursäktar ju
            inte att man i stället använder elstötar.
          </note>
          <note n="1ab1779d">
            Tyvärr har jag inget elhalsband med mig här i dag.
          </note>
          <note n="091dc7e6">
            Men jag vet hur det fungerar. Det är alltså ingen lätt stöt som
            hunden får, utan det är ett halsband där man kan öka strömstyrkan.
            Reagerar inte hunden på den lägre strömstyrkan ökar man strömmen
            tills hunden verkligen reagerar. En del har provat halsbandet
            på sig själva. De säger att ingen hundägare skulle få använda
            halsbandet på hunden utan att först ha provat det på sig själv.
          </note>
          <note n="bfeb8cbc">
            När det gäller de djur som hundar jagar är det stadgat i lag
            att man inte har rätt att ha hundar lösa om man inte har kontroll
            över dem. Det gäller alla hundägare i Sverige, även jägare och
            övriga. Man skall inte släppa lös sin hund förrän man har kontroll
            över den.
          </note>
          <note n="474668dd">
            Jag har här ett uttalande från den som har stått mycket för utbildningen
            och som har anlitats som sakkunnig. Han säger att en jägare måste
            kunna lita på hundens ovillkorliga lydnad. Men med elhalsband
            går den dressyren fortare.
          </note>
          <note n="75894bc1">
            Det är det som det handlar om. Det är inte att det är omöjligt
            att få det att fungera annars.
          </note>
          <note n="fe5dde94">
            Anf. 51 GUDRUN LINDVALL (mp)
          </note>
          <note n="fc8b78d7">
            Fru talman! Ibland låter argumenten konstiga, som när vi hörde
            jordbruksministern diskutera detta. Det beror kanske på att det
            är svårt att försvara en sjuk sak, Margareta Winberg, för det
            här är en sjuk sak.
          </note>
          <note n="8f4f9789">
            Det är inte sunt att träna hundar med elhalsband bara för att
            man har bråttom med dressyren.
          </note>
          <note n="dc68b85a">
            Denna förenklade dressyrmetod är ingenting som vi skall tillåta
            här i Sverige. Här har vi en annan syn på djurskyddet. Det är
            litet förvånande när Margareta
          </note>
          <note n="eac3e9fe">
            Winberg, som är så enormt engagerad när det gäller djurtransporterna
            i EU, här förklarar att hunddressyr går till på ett sådant sätt
            att man undrar om man fortfarande befinner sig i Sverige. Så går
            inte dressyr till om man är duktig på att dressera hundar. Så
            går misshandel av hundar till. Eldressyr ingår inte i en organiserad
            dressyrundervisning för hundar. Där använder man sig av positiv
            betingning. Man får inte slå och misshandla sina hundar, Margareta
            Winberg. Därmed borde man inte heller få använda elhalsband. Får
            man i Sverige misshandla sina hundar genom att använda elhalsband
            men inte genom att slå dem? Det är det som det handlar om.
          </note>
          <note n="b4c82174">
            Samtidigt är det väldigt märkligt att höra Margareta Winberg
            försvara fjälljakten. Anledningen till att man säger ja till elhalsband
            är att man vill underlätta fjälljakten. Där kan det bli nödvändigt.
            Att släppa hundar lösa i fjällen som inte är vana vid det är alltså
            ett motiv till att man skall få använda elhalsband. I
          </note>
          <note n="0f443d8f">
            stället borde man säga tvärtom. De som åker upp och jagar småvilt
            i fjällen skall se till att de har en hund som är renren, dvs.
            en hund som inte jagar renar.
          </note>
          <note n="46965705">
            Annars skall hunden inte släppas lös i fjällvärlden. Att ta det
            som en ursäkt för att vi skall gå tillbaka till en dressyrmetod
            som definitivt inte borde anstå oss i
          </note>
          <note n="a1b01e09">
            Sverige - ett land som säger sig vilja gå före när det gäller
            djurskyddet - är beklämmande, Margareta
          </note>
          <note n="e79a72b6">
            Winberg. Försök inte att försvara en sjuk sak! Denna dressyrmetod
            borde inte tillåtas i Sverige.
          </note>
          <note n="d962949a">
            Anf. 52 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="09c2680e">
            Fru talman! Jag tycker nog att Gudrun Lindvall lyssnar litet
            dåligt. Jag försvarar inte den här metoden.
          </note>
          <note n="db047383">
            Men jag säger att jag inte är lika tvärsäker som Gudrun Lindvall
            är på att detta är fel. Därför vill jag att frågan skall analyseras
            ytterligare. Eftersom den här frågan är svår och eftersom det
            finns olika uppfattningar också bland experterna vore det klädsamt
            med litet större ödmjukhet inför den.
          </note>
          <note n="171e9cfe">
            En del hävdar att det finns skäl för elhalsband. Jag läser innantill:
            Man hävdar att konventionell dressyr vid renrenhetstest innebär
            ett större trauma för hunden än eldressyr. Elstöten är svag och
            känns som ett
          </note>
          <note n="f613095a">
            "nyp". Eftersom den sker med fjärrkontroll kopplar hunden tillrättavisningen
            till renen i stället för till matte och husse. Dressyren blir
            därför mycket verkningsfull. Konventionell dressyr skulle innebära
            tillrättavisningar genom ryck i koppel eller kraftiga tag i nackskinn
            osv. tills - som en av experterna har sagt -
          </note>
          <note n="f658218d">
            hunden mentalt ryms i en tändsticksask.
          </note>
          <note n="a7159d8d">
            Det finns också skäl emot elhalsband. Här kan jag redogöra för
            några expterters åsikter, bl.a. från
          </note>
          <note n="ca7f4445">
            Brukshundsklubben och Veterinärförbundet. Man anser att eldressyr
            innebär onödigt lidande för hunden. Det finns risk att människor
            som inte genomgått föreskriven utbildning använder eldressyr och
            att den då kan användas på ett felaktigt sätt. Man anför också
            etiska skäl och anför att dressyr skall utgå från ett positivt
            tänkande och inte utifrån ett "strafftänkande".
          </note>
          <note n="3847041e">
            Så är det ju. Det går inte att i dag vara tvärsäker.
          </note>
          <note n="4e1e62f6">
            Det är det som jag har gett uttryck för, inte att jag försvarar
            någonting som betraktas av Gudrun Lindvall som en sjuk sak. Det
            gör jag verkligen inte.
          </note>
          <note n="384a1b23">
            Det finns alltså skäl att noga undersöka det här.
          </note>
          <note n="c88c6f00">
            Det är svaret på interpellationen, att man skall göra en ordentlig
            men snabb analys av det hela för att se om eldressyr är ett lidande
            av sådant slag att det skall förbjudas. Kommer man fram till det,
            är jag beredd att vidta de åtgärder som är nödvändiga. Men inte
            på de lösa grunder som jag anser föreligger i dag.
          </note>
          <note n="6027d279">
            Anf. 53 ALICE ÅSTRÖM (v)
          </note>
          <note n="2d23d15e">
            Fru talman! Detta är inte en enkel fråga. Men återigen hamnar
            man i en debatt bara om renrenhetsträningen. Det är precis så
            som jag sade tidigare. I dag kan man se annonser i dagspressen
            där människor erbjuder hundägare som har problem på ett eller
            annat sätt att komma till rätta med dem genom elhalsband.
          </note>
          <note n="b2123a3c">
            Det vore den allra bästa vägen att gå, att på något sätt skapa
            ett förbud där det finns en dispensmöjlighet.
          </note>
          <note n="2dead021">
            För att få dispens skulle det krävas att man presenterade ett
            underlag med kvalitet som visade att elhalsband vore den enda
            möjligheten. Med den fria användning som finns i dag riskerar
            vi att en mängd hundar i Sverige kommer att fara mycket illa.
          </note>
          <note n="9e62dc86">
            Sedan över till beskrivningen om att effekterna av elhalsbanden
            känns som ett litet lätt nyp. Anledningen till att man använder
            elhalsband och till att det anses vara en effektiv metod är att
            det är mycket kännbart för hunden. Det ger en väldig smärta. Om
            man prövar elhalsbandet på sig själv på samma sätt som man gör
            det på hunden - dvs. man blöter halsen, tar på halsbandet och
            framkallar en stöt - finner man att det är inte fråga om något
            litet nyp. Jag tror att det är hemskt viktigt att man är medveten
            om det. Men det beskrivs många gånger från förespråkarna som att
            det här rör sig om ett mycket litet obehag. Vore det ett mycket
            litet obehag, skulle hundarna inte reagera på det sätt som de
            gör.
          </note>
          <note n="fff5a3b0">
            Att detta inte är någon lätt fråga, att det finns experter som
            är för och emot och att det finns skillnader mellan olika hundklubbar
            tycker jag på ett sätt är en bisak. Det som jag tycker är viktigt
            är att man lyssnar på och beaktar inställningen från Veterinärförbundet,
            som ändå har den djupa kunskapen om dessa frågor.
          </note>
          <note n="a6c2ea48">
            Veterinärförbundet anser i dag att man bör ha ett förbud med
            dispensmöjligheter.
          </note>
          <note n="8bfd74dd">
            När det gäller kodressörerna och hur korna reagerar är man också
            på Lantbruksuniversitetet mycket kritisk. Man hänvisar till de
            biologiska apsekterna på elektricitet och på hur levande individer
            reagerar på detta. Det finns mycket fakta i den avhandling som
            låg till grund för förbudet mot kodressyren. Dessa fakta är tillämpliga
            även på det här området.
          </note>
          <note n="76f8a15a">
            Jag hoppas att jordbruksminister Margareta Winberg verkligen
            tar ett brett tag, gör det snabbt och ser till att vi genast får
            ett slut på det ofoget som användandet av elhalsbandet utgör.
          </note>
          <note n="ba1340ce">
            Anf. 54 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="ec25486e">
            Fru talman! Jag delar mycket i Alice Åströms uppfattning. Också
            jag tycker att det är otillständigt om det är så att användningen
            av eldressyr breder ut sig och om det används som en metod mot
            besvärliga hundar i allmänhet. Så skall det inte vara. Självfallet
            inte.
          </note>
          <note n="c3cf7204">
            Beträffande våra relationer med veterinärerna brukar vi ta ganska
            stort intryck av vad de säger. Om man i analysgruppen kan ena
            sig om att skapa förbud med möjlighet till undantag, låter det
            som ett klokt förslag.
          </note>
          <note n="64a66e43">
            Som sagt, vi skall utreda frågan snabbt och komma med ett besked
            så snart som möjligt.
          </note>
          <note n="febba4cc">
            Överläggningen var härmed avslutad.
          </note>
          <note n="f7730e22">
            11 § Svar på interpellation 1994/95:98 och fråga 1994/95:434
            om radon i dricksvatten
          </note>
          <note n="98dc1ce7">
            Anf. 55 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="5f9f88ce">
            Fru talman! Sven Bergström har frågat miljöministern vilka åtgärder
            hon planerar för att komma till rätta med problemet med radonhaltigt
            dricksvatten.
          </note>
          <note n="7de6f707">
            Dan Ericsson har frågat miljöministern om hon avser att lägga
            fram förslag om att radonbidrag även bör utgå till hushåll med
            radonhalter i dricksvattnet över rekommenderat gränsvärde. Dan
            Ericsson frågar vidare på vilket sätt jag ämnar medverka till
            att stimulera kommunernas arbete med åtgärder för att minska riskerna
            med höga radonhalter i dricksvatten. Arbetet inom regeringen är
            så fördelat att det är jag som skall svara på Dan Ericssons interpellation
            och Sven Bergströms fråga.
          </note>
          <note n="e8658224">
            Sedan 1980 lämnas statligt ekonomiskt stöd för att avhjälpa radonproblem
            i bostäder. För närvarande utgår bidrag till åtgärder i egna hem,
            där radondotterhalten överstiger Socialstyrelsens gränsvärde.
          </note>
          <note n="0d0042a6">
            Regeringen har i årets budgetproposition pekat på att metoderna
            för en effektiv radonsanering av vatten ännu inte är färdigutvecklade.
            Därför vidtog regeringen ingen åtgärd med anledning av en framställning
            av
          </note>
          <note n="9448068c">
            Boverket, att ett bidrag i fortsättningen även skall kunna lämnas
            till radonsanering av vatten.
          </note>
          <note n="c94369ec">
            Sedan januari 1994 arbetar en arbetsgrupp bestående av representanter
            för Statens livsmedelsverk,
          </note>
          <note n="6b854706">
            Statens strålskyddsinstitut och Socialstyrelsen med att fastställa
            och presentera ett förslag till gränsvärde för radon i dricksvatten.
            Förslaget skall presenteras för regeringen i början av juni i
            år. Först därefter är det möjligt för regeringen att ta ställning.
          </note>
          <note n="a58c6b06">
            Anf. 56 DAN ERICSSON (kds)
          </note>
          <note n="896b07e4">
            Fru talman! Jag vill tacka för svaret, som tyvärr inte är ett
            särskilt bra svar. Regeringens långhalning av den här frågan är
            inget gott exempel på handlingskraft. Tvärtom fördröjs ett viktigt
            arbete för att minska riskerna för för höga radonhalter i dricksvatten.
          </note>
          <note n="b750c91d">
            Jordbruksministern känner säkert till de risker som jag menar
            att framför allt barnen i dag utsätts för, barn som dricker vatten
            med höga radonhalter.
          </note>
          <note n="cc66243f">
            I dag är det ungefär 8 000 bergsborrade brunnar som beräknas
            ha radonhalter som ligger över det rekommenderade gränsvärdet
            på 1 000 becquerel per liter. Med en eventuell halvering av gränsvärdet,
            vilket faktiskt har diskuterats och diskuteras, kommer antalet
            brunnar vars vatten överstiger gränsvärdet att öka med mellan
            15 000 och 20 000, kanske ännu mer.
          </note>
          <note n="9d9bb6e8">
            Fru talman! Sin senfärdighet i det här ärendet försvarar ministern
            med att det inte finns en teknik klar för effektiv radonsanering.
            Det är faktiskt inte sant.
          </note>
          <note n="69031509">
            Luftning är en effektiv metod, filtrering är en annan metod.
            Givetvis kan man radonsanera redan nu om den politiska viljan
            att hjälpa till finns. Ute i kommunerna fungerar det så att miljö-
            och hälsoskyddsnämnderna rekommenderar i dag drabbade familjer
            att installera luftningsaggregat.
          </note>
          <note n="8598faa1">
            Den arbetsgrupp som ministern talar om har snart arbetat i ett
            och ett halvt år. Nu hävdar ministern att radonsaneringen inte
            kan komma i gång utan arbetsgruppens slutresultat. Men det är
            fel, den kan komma i gång. Boverket har också krävt detta och
            föreslagit införandet av ett bidrag för sanering av radonhaltigt
            vatten.
          </note>
          <note n="a57796e0">
            Regeringen säger dock nej. Denna passivitet innebär ju att man
            därmed inte minskar riskerna för ett antal tusen människor som
            i dag intar dricksvatten med höga radonhalter. Samtidigt med att
            man har sagt nej till detta försökte regeringen nyligen minska
            stödet till radonsanering av bostäder, något som riksdagen stoppade.
            Det bidraget finns alltså kvar.
          </note>
          <note n="035cfd68">
            Inser inte ministern att hon är litet på fel väg, inte så litet
            heller? Var har hälsoansvaret i den här frågan tagit vägen?
          </note>
          <note n="300c9363">
            Jag har fått ett svar på min första fråga, att regeringen väntar
            och ser samtidigt som man vill minska stödet till annan radonsanering.
            Det är illavarslande.
          </note>
          <note n="2c177c60">
            På min andra fråga har jag däremot inte fått något svar. Därför
            upprepar jag frågan, och jag hoppas att jordbruksministern kan
            ge någon form av besked: På vilket sätt ämnar ministern medverka
            till att stimulera kommunernas arbete med åtgärder för att minska
            riskerna med höga radonhalter i vatten?
          </note>
          <note n="f47d8c7b">
            Anf. 57 SVEN BERGSTRÖM (c)
          </note>
          <note n="ff13dbc4">
            Fru talman! Jag får också tacka för svaret, men jag delar Dan
            Ericssons uppfattning att det här gäller att försöka vara offensiv
            och gå till handling. Jag tycker att jordbruksministerns svar
            litet för mycket andas
          </note>
          <note n="5100c0d0">
            "vänta och se". Många års forskning har visat att det här är
            väldigt allvarligt. Det är, som Dan Ericsson sade, framför allt
            barnen som drabbas av radonhaltigt vatten. Den internationella
            strålskyddsforskningen har visat att det är barnen som är särskilt
            utsatta, särskilt spädbarn och barn mellan 1 och 10 år som får
            en större stråldos vid intag av obehandlat radonhaltigt vatten
            än vad vuxna får. Siffror är inte alltid så bra som exempel, men
            uttryckt i stråldos är det alltså för ett spädbarn som dricker
            en normal mängd vatten, ca
          </note>
          <note n="e0754e29">
            100 liter obehandlat vatten per år, vid en radonhalt av
          </note>
          <note n="3249077f">
            1 000 becquerel per liter fråga om 7 millisievert per år. Det
            finns många brunnar som innehåller 5 000,
          </note>
          <note n="e2bb0ec3">
            10 000 och t.o.m. 20 000 becquerel per liter vatten.
          </note>
          <note n="2cf23dc1">
            Då kan var och en räkna ut hur mycket större strålningsmängder
            det kan bli. Detta kan vi jämföra med de gränsvärden som finns
            för stråldoser som är föreskrivna för allmänheten och personer
            som arbetar med strålning. För den grupp av allmänhet som är mest
            utsatt för strålning får stråldosen inte överstiga 5
          </note>
          <note n="148b99d6">
            millisievert under ett år. För barn som dricker radonhaltigt
            vatten handlar det om 7 millisievert.
          </note>
          <note n="aa50ff6a">
            Strålskyddsinstitutet har också gjort beräkningar som anger att
            radon i vatten i Sverige orsakar mellan
          </note>
          <note n="852f373f">
            35 och 70 cancerfall om året. Vi vet också att detta inte är
            någon ny fråga, utan redan 1984 rekommenderade Socialstyrelsen
            ett gränsvärde på 1 000 becquerel per liter. Nu talar man om att
            eventuellt minska det till 500 becquerel, men det är alltså den
            storleksordningen det handlar om när det gäller att fastställa
            gränsvärde. Det finns ingen anledning till att hänvisa till osäkerhet
            vid gränsvärdena när det gäller att få till stånd en lösning i
            denna fråga.
          </note>
          <note n="072c6581">
            Det hela är litet paradoxalt. Man får alltså samhälleligt stöd
            för att åtgärda radon i luften, men man får icke något samhälleligt
            stöd för att åtgärda radon i vattnet. Nu kan det vara så att radongas
            avgår till luft när vattnet används vid t.ex. tvätt, disk, bad
            och dusch och man har radon i vattnet. På det här sättet kan inomhusluften
            få förhöjda radonvärden. Det kan man försöka ventilera bort osv.,
            men det lyckas inte alltid.
          </note>
          <note n="e9f0d5bc">
            Vatten som innehåller 2 000 becquerel per liter kan, om ventilationen
            inte är tillräcklig, ge värden som blir så höga att man kan få
            bidrag till att sanera luften.
          </note>
          <note n="0926f01e">
            Men man får inte bidrag till att åtgärda grundproblemet, som
            är det radonhaltiga vattnet. Det är rätt paradoxalt. Man får bidrag
            för att åtgärda ett kontinuerligt problem, men man får inte bidrag
            för att åtgärda själva grundorsaken till problemet. Det borde
            vara en tankeställare.
          </note>
          <note n="e2e9f564">
            Jag skulle gärna vilja ha ett mera konkret besked:
          </note>
          <note n="afadd7c3">
            Hur avser jordbruksministern att hantera frågan?
          </note>
          <note n="b6f0c722">
            Kommer det ett besked snart nog, eller skall vi vänta och se
            i osäkerhet? Jordbruksministern säger att först efter juni är
            det möjligt för regeringen att ta ställning.
          </note>
          <note n="f2efd78e">
            Jag skulle gärna se att jordbruksministern i dag kunde ge ett
            besked om vilka intentionerna är. Vi vet ganska väl var gränsvärdena
            kommer att ligga. Då borde det finnas en beredskap att fatta beslut
            så snart som möjligt.
          </note>
          <note n="9495b1a0">
            Anf. 58 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="cb2a64ab">
            Fru talman! Mot det sista har jag inga invändningar. Det är klart
            att vi skall fatta beslut så fort vi får klart för oss vilka beslut
            man rekommenderar oss att fatta. Det kommer att ske i juni.
          </note>
          <note n="a09ff7d4">
            När det gäller arbetet med att ta fram ett gränsvärde använder
            sig arbetsgruppen av statistiska riskberäkningar. Till skillnad
            från luftradon i hus saknas det epidemiologiska undersökningar
            som talar om hur många cancerfall per år som kan vara en följd
            av höga radonhalter i dricksvatten.
          </note>
          <note n="880a000d">
            Sven Bergström sade själv att det var mellan 40
          </note>
          <note n="663fa7aa">
            och 70 fall när det gäller radon i vatten. Men det är alltså
            uträknat helt och hållet på teoretisk väg. Man kan jämföra det
            med antalet fall enligt samma teoretiska beräkning vad gäller
            radon i luften. Antalet är då mellan 300 och 1 500 fall per år.
          </note>
          <note n="404e23d9">
            Det låter som om det skulle bero på någon slags ovilja eller
            illvilja att vi inte går till botten med det här problemet. Vi
            vet att det har presenterats olika metoder för att lösa det här.
            Det är bara det att så länge vi inte vet vilken metod som är den
            bästa är det svårt att gå ut med rekommendationer.
          </note>
          <note n="381191c1">
            Det finns ett stort intresse bland företag för att ta fram och
            presentera t.ex. olika luftningsmetoder.
          </note>
          <note n="4b1e2bd7">
            Statens livsmedelsverk uppger att man under den senaste tiden
            har tagit emot flera provresultat från olika företag.
          </note>
          <note n="1ba38125">
            Parallellt med det här bekostar också Livsmedelsverket och Statens
            strålskyddsinstitut ett projekt där man prövar olika metoder för
            radonborttagning.
          </note>
          <note n="f947237b">
            Ett sådant här luftningsaggregat kostar mellan 15 000
          </note>
          <note n="06db3344">
            och 30 000 kr när det gäller radonhalter över 1 000
          </note>
          <note n="5476a2d9">
            becquerel per liter vatten. Det är likvärdigt med kostnader för
            att rena vatten från andra föroreningar, t.ex järn, mangan och
            svavelväte. Vid radonhalter som ligger mellan 500 och 1 000 becquerel
            kan en enklare utrustning vara tillräcklig. En sådan kostar ungefär
          </note>
          <note n="e0bbfab6">
            10 000 kr.
          </note>
          <note n="8c505d92">
            Då kan man ju tycka att det väl bara är att gå ut och rekommendera
            den här metoden. Men det kan vi inte göra än, eftersom man inte
            anser att den är färdigprövad. Så fort en sådan prövning är utförd
            och tillförlitlig kan vi från myndigheterna och staten gå ut och
            säga: Nu kan vi rekommendera den här metoden, för det är den som
            är bäst. Dessutom krävs det naturligtvis också att man fastställer
            gränsvärden.
          </note>
          <note n="f4196b20">
            Jag vill också tillägga att det inte är så att det inte har betalats
            ut några pengar i bidrag för att få bort radon i vatten. Det har
            man gjort. Visserligen görs det inte längre, för man har ändrat
            praxis, och det tycker
          </note>
          <note n="db2c2d6e">
            Strålskyddsinstitutet i och för sig är tråkigt. Men i deras papper
            - och det har vi korresponderat om -
          </note>
          <note n="f9ea15a3">
            beskriver de att människor har kunnat få bidrag också för att
            ta bort radon i vatten. Denna möjlighet är borttagen nu. Men när
            gränsvärdet är satt och när metoden är färdigprövad skall vi ta
            ställning till vilken typ av bidrag man kan få.
          </note>
          <note n="ac8aaf18">
            Anf. 59 DAN ERICSSON (kds)
          </note>
          <note n="6e27b035">
            Fru talman! Jag har i olika debatter berömt jordbruksministern
            för att hon är pådrivande, inte minst i
          </note>
          <note n="7dc41dbf">
            EU-sammanhang. Men i den här frågan är jag faktiskt besviken.
            Det gäller för ministern att inte bara ägna sig åt EU-frågorna
            utan att faktiskt också se de problem som är nära de enskilda
            människorna här hemma i Sverige. Det här med radonhaltigt vatten
            är ett sådant problem som drabbar en del - man kan ju tycka att
            några tusen inte är så många och i det stora hela är det kanske
            inte det - men det drabbar enskilda hushåll och enskilda människor
            hårt.
          </note>
          <note n="c836e0b1">
            Nu försvarar sig ministern återigen med att säga att metoderna
            inte är färdigutvecklade. Men de finns ju faktiskt i dag. Det
            finns ett antal företag som säljer utrustning. När Boverket inför
            budgeten krävde att man skulle införa det här hade väl verket
            någon täckning för det. Det står i den budgetbilaga som jordbruksministern
            själv lade fram i januari, i vilken man citerade Boverket, att
            enligt verket kan radonhalten i vatten sänkas genom filtrering
            av vattnet. Det var därför man föreslog att man skulle föra in
            ett sådant här stöd för att få till en radonsanering.
          </note>
          <note n="c82cad0f">
            När anser ministern att metoderna är färdigutvecklade? Arbetsgruppen
            sysslar ju i första hand med frågan om gränsvärden. Det finns
            färdigutvecklade system redan i dag, så att hänvisa till att metoderna
            inte är färdigutvecklade är nonsens i det här sammanhanget. På
            den punkten är ministern ute på hal is. Hon har egentligen inget
            försvar för denna senfärdighet.
          </note>
          <note n="9b5c42a7">
            Den andra frågan, fru talman, har jag ännu inte fått någon kommentar
            till. Finns det inget annat tänkande kring problemet med hur man
            skall stimulera kommunerna att aktivt jobba med detta? Det vi
            diskuterat nu är gränsvärden och bidrag från staten för radonsanering,
            men det måste väl ändå finnas någon tanke om hur man kan stötta
            kommunerna och se till att de aktiveras på det här området. Jag
            väntar fortfarande på ett svar på den frågan, fru talman.
          </note>
          <note n="48d1b95b">
            Anf. 60 SVEN BERGSTRÖM (c)
          </note>
          <note n="1c8faebd">
            Fru talman! Jag tycker liksom Dan Ericsson att det inte är något
            riktigt bra svar att säga att vi ännu inte vet vilka metoder som
            är de bästa. Det finns ett antal metoder som har använts under
            flera år, som är gamla och beprövade. Vi vet att många firmor
            faktiskt installerar utrustning, med full återköpsgaranti om det
            inte fungerar. Då kan man inte använda detta som ett argument
            för att inte gå vidare med full kraft.
          </note>
          <note n="160adf64">
            Jag läste en artikel av Gustav Åkerblom från SSI i
          </note>
          <note n="eef47b42">
            Miljö och Hälsa i början av 1994 där han skriver om de olika
            metoderna. Man jobbar med åtminstone fem olika metoder. Han skriver
            att de beräknas vara i produktion under hösten 1994. Det händer
            alltså saker mycket fort på det här området.
          </note>
          <note n="be203e3c">
            I mina hemtrakter, Forsa utanför Hudiksvall, är det många som
            har drabbats av radon i vattnet i en by som heter Ölsund. Därifrån
            kunde Hudiksvallstidningen i förra veckan rapportera att man på
            egen bekostnad har installerat utrustning för att klara problemet.
            Här handlar det om 14 000 becquerel per liter. Med den här utrustningen
            kan man få ned nivån till under 100 becquerel. Full återköpsgaranti
            gäller och alltså full trygghet för konsumenterna.
          </note>
          <note n="c8f49111">
            Liksom Dan Ericsson tror jag att de enskilda har god hjälp av
            miljö- och hälsoskyddsnämnder ute i de olika kommunerna som tar
            det här på stort allvar, som har jobbat med radon i luften under
            många år och som ser att radon i vattnet också är ett mycket stort
            problem. Det är problem som är kopplade till varandra.
          </note>
          <note n="0f7f850d">
            Precis som jag sade tidigare, har man radon i vattnet riskerar
            man också att få radon i luften.
          </note>
          <note n="d28fe9a2">
            Då är det en aning paradoxalt att man kan få bidrag och ekonomisk
            hjälp för att sanera luftradonet, men det finns ingen möjlighet
            att få hjälp med det som förorsakar grundproblemet, nämligen vattnet.
            Det är en paradox som vi borde försöka komma till rätta med snarast
            möjligt.
          </note>
          <note n="5bff8c51">
            Jag hoppas att jordbruksministern tar det här till sig och inte
            hänvisar till att metoderna inte är fullt utvecklade och att vi
            inte säkert vet vilka som är de bästa. Det finns metoder som fungerar.
            Det finns full ekonomisk trygghet för dem som vill använda metoderna,
            då finns det inget att vänta på längre.
          </note>
          <note n="91a52a05">
            Anf. 61 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="8ad206fe">
            Fru talman! Jag kan hålla med om att det är en paradox och att
            problemen måste lösas så snart det bara går. Men jag tycker att
            ni båda gör det litet enkelt för er när ni med emfas hävdar att
            det finns metoder som är så bra. Sven Bergström läser innantill
            i tidningen att man på något ställe har lyckats reducera radon.
          </note>
          <note n="284f1ac6">
            Det vi som regering och som även riksdagen måste tänka på är
            vem som skall säga till oss vad som är bra metoder. Är det en
            tidningsartikel? Är det ett enskilt företag som har utvecklat
            en metod som man installerar och som det görs ett reportage om?
            Skall vi tro på det?
          </note>
          <note n="3bf6098e">
            Det går ändå till så, det måste ni båda vara medvetna om, att
            vi har våra myndigheter och våra experter, och både SSI och Statens
            livsmedelsverk har i ett projekt låtit undersöka vilken effektivitet
            redan existerande anläggningar har. De flesta av dessa hade ingen
            eller bara måttlig radonreducerande verkan. Det är klart att man
            då måste gå vidare innan man som myndighet eller som samhälle
            rekommenderar en metod av det ena eller andra slaget.
          </note>
          <note n="d23d0e43">
            Sedan vill jag gärna svara på Dan Ericssons andra fråga. Ansvaret
            för kontroll av privata brunnar har i första hand fastighetsägaren.
            Det är bara om vattentäkten är kommunägd eller förordnad enligt
            dricksvattenkungörelsen eller används för livsmedelshantering
            som kommunen enligt livsmedelslagen har skyldighet att kontrollera
            vattnets kvalitet. Men, säger hälsoskyddsförordningen, en bostad
            skall ha tillgång till tjänligt vatten. Om vattnet inte är tjänligt
            kan sanitär olägenhet föreligga. Den kommunala kontrollen av privata
            brunnar regleras enligt hälsoskyddslagen.
          </note>
          <note n="86bfecda">
            Enligt den skall fastighetsägaren vidta åtgärder för att förhindra
            uppkomst av sanitär olägenhet eller undanröja sådan. Om det är
            en sanitär olägenhet avgörs utifrån medicinska och hygieniska
            grunder och även utifrån en skälighetsbedömning.
          </note>
          <note n="86f0f9e3">
            Det är klart att kommunen har ett stort ansvar här.
          </note>
          <note n="8725243a">
            Men vi kan inte ålägga kommunerna någonting så länge vi själva
            inte är medvetna om vilka metoder som är de bästa. Den dagen vi
            får det klart för oss kan vi självfallet också tala om detta för
            kommunerna så att de i sin tur kan uppmana de enskilda fastighetsägarna
            att installera den här typen av anläggningar.
          </note>
          <note n="22616494">
            Som jag sade förut arbetar man numera skyndsamt med detta. Man
            började innan jag var minister, under den tidigare regeringen,
            och höll på ett bra tag då.
          </note>
          <note n="89603396">
            Man jobbar skyndsamt och jag har goda förhoppningar om att man
            både skall kunna fastställa ett gränsvärde vid den utsatta tiden
            och även inom en ganska snar framtid hitta en metod som kan rekommenderas.
          </note>
          <note n="ed1259e5">
            Anf. 62 DAN ERICSSON (kds)
          </note>
          <note n="2f1ff298">
            Fru talman! Jag blev litet konfunderad av det senaste inlägget.
            Två besked ges ju här. Det handlar alltså om ett gränsvärde och
            litet grand om - och det är ett svar - att man lägger ansvaret
            på kommunerna när det gäller att följa upp att fastighetsägarna
            tar sitt ansvar och radonsanerar.
          </note>
          <note n="c10d369c">
            Det är tydliga markeringar på just nämnda två punkter. Men ingenting
            sägs om statligt stöd till den här typen av radonsanering. Det
            är ytterst illavarslande - om nu det sagda skall tolkas som jag
            gör - och ytterst defensivt. Det handlar ju inte bara om fastighetsägarnas
            ansvar utan faktiskt också om en möjlighet för ett antal människor
            att över huvud taget klara av en radonsanering. Det är ju inte
            bara de bättre bemedlade som skall klara det här, utan det måste
            väl vara fråga om en möjlighet för samtliga drabbade att få mera
            hjälp med en radonsanering. I annat fall är det verkligen fråga
            om en sorts klassamhälle också i denna fråga.
          </note>
          <note n="7cf22c3d">
            Jag tycker ändå, jordbruksministern, att det är att göra det
            enkelt för sig att hänvisa till olika metoder -
          </note>
          <note n="61e04229">
            vi vet ju inte om de är helt säkra. Det måste också vara fråga
            om ett underkännande av Boverket, som krävt ett sådant här stöd.
            Boverket har ju begärt det och även visat på möjligheterna. Som
            jag tolkar jordbruksministern är det också på denna punkt fråga
            om ett underkännande av hur Boverket hanterat de här frågorna.
            Också det är oroväckande.
          </note>
          <note n="70d3f67d">
            Fru talman! Sammanfattningsvis kan jag säga att jag faktiskt
            är mer bekymrad efter den här debatten än vad jag var innan. Signalerna
            från jordbruksministern är otydliga. Som man kan tolka det hela
            nu så handlar det faktiskt om en väldigt defensiv hållning och
            kanske även om en total avsaknad av stöd för en radonsanering
            av det vatten som vi har pratat om.
          </note>
          <note n="d2e1fc95">
            Anf. 63 SVEN BERGSTRÖM (c)
          </note>
          <note n="39c6fe79">
            Fru talman! Också jag skulle vilja uppmana jordbruksministern
            att vara mer offensiv och inte krypa bakom experter och myndigheter
            och fråga sig vem vi skall lyssna på, vem som skall säga vad till
            oss osv.
          </note>
          <note n="edee3651">
            Det är glasklart att det är fråga om ett stort problem.
          </note>
          <note n="da3f78b6">
            Det är också glasklart att det finns metoder. Man kan vara något
            osäker på de olika metodernas effektivitet.
          </note>
          <note n="da3ef07a">
            Men det är verkligen att välja fel väg att låta det vara en orsak
            till att vila på hanen.
          </note>
          <note n="be1f7426">
            Finns det en politisk vilja? Finns det höga ambitioner?
          </note>
          <note n="cfb8a9ed">
            Jag tycker att Margareta Winberg tidigare har signalerat ett
            litet okonventionellt sätt att jobba på samt en offensivare attityd
            än vissa tidigare ministrar i olika regeringar. Fullfölj den linjen
            och ge klara besked om att här kommer ett beslut från regeringen
            i juni månad och om att det fr.o.m. augusti i år kommer att finnas
            möjligheter för kommuner och enskilda att få ekonomisk hjälp med
            att klara ut de här problemen.
          </note>
          <note n="b64a2561">
            Det gäller att skapa klarhet här, för annars kommer många människor
            i väntan på slutliga besked att i desperation välja diverse lösningar
            som kanske är bra, men måhända inte hundraprocentiga.
          </note>
          <note n="a98521ed">
            Margareta Winberg sade att jag läste högt ur tidningsartiklar.
            Ja, men det är inte fråga om vilka tidningsartiklar som helst.
            En handlar om en familj i mina hemtrakter. Sedan handlar det också
            om Gustav
          </note>
          <note n="4c8caaa4">
            Åkerblom på SSI som skrivit en artikel i Miljö &amp;
          </note>
          <note n="db2cdcfe">
            Hälsa. Jag tror att han kan räknas till de sakkunniga i de här
            frågorna.
          </note>
          <note n="2ac9cd17">
            Dan Ericsson talade om 8 000 brunnar. Enligt uppgifter från Gustav
            Åkerblom handlar det om
          </note>
          <note n="5d273dc4">
            10 000 brunnar med högre radonhalt än 1 000
          </note>
          <note n="5ddd88d2">
            becquerel. Vidare har mellan 20 000 och 30 000
          </note>
          <note n="8d72bf15">
            brunnar becquereltal som överstiger 500. Det är alltså åtskilliga
            fast boende familjer och familjer med fritidshus som har stora
            bekymmer med radonhaltigt vatten.
          </note>
          <note n="de6e4ad0">
            Låt oss enas om att det är dags att gå från ord till handling
            och att det skall göras nu!
          </note>
          <note n="dcfe54c1">
            Anf. 64 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="d481324a">
            Fru talman! Jag försöker inte, Sven Bergström, krypa bakom myndigheter.
            Däremot är jag ganska mån om att vi, när vi fattar beslut, skall
            ha så bra på fötterna som möjligt så att det inte blir, som du
            själv sade, på det viset att det kanske är bra, kanske inte bra.
            Du uttryckte dig faktiskt så. Det är alltså den situation vi har
            i dag. Vi kan ju inte med säkerhet säga att detta är bra, att
            detta är det bästa och att detta är det som vi kan rekommendera.
            Det är en sådan analys och ett sådant underlag som jag väntar
            på. Så fort det har kommit skall jag se till att ett beslut fattas.
            Var säker på det!
          </note>
          <note n="edd92a66">
            Också jag känner till nämnda siffror. Även om det kan förefalla
            vara fråga om ett problem som inte gäller så många människor är
            det klart att alla som drabbas har det mer eller mindre besvärligt.
            Också av det skälet finns det stor anledning att göra något åt
            saken.
          </note>
          <note n="39ffa62f">
            Dan Ericsson, i mitt tidigare inlägg talade jag om bidragen.
            Jag behöver inte nämna dem i varje inlägg för att de skall gälla.
            Jag nämnde dem alltså i mitt andra inlägg, så Dan Ericsson behöver
            inte vara bekymrad.
          </note>
          <note n="febba4cc">
            Överläggningen var härmed avslutad.
          </note>
          <note n="f39a590f">
            12 § Svar på interpellation 1994/95:109 om vallodlingen
          </note>
          <note n="6891d3d1">
            Anf. 65 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="fb89c2fb">
            Fru talman! Gudrun Lindvall har frågat mig om vilka möjligheter
            som finns att ge stöd till vall utanför
          </note>
          <note n="877c3b59">
            LFA-områdena, om det finns möjligheter till ett generellt vallstöd
            av miljöskäl och om jag avser att vidta någon annan åtgärd beträffande
            vallodlingen.
          </note>
          <note n="129fc9cb">
            Riksdagen har föreslagit att ett generellt vall- och betesstöd
            skall lämnas inom ramen för EG:s miljöprogram inom stödområdena
            1-4 samt i områden som klassas som LFA i södra Sveriges skogs-
            och mellanbygder. Riksdagen har således angett vilka områden som
            kan komma i fråga för vall- och betesstödet samt de ekonomiska
            ramarna för stödet. Mot bakgrund av riksdagens beslut är det inte
            möjligt att ge något särskilt stöd till vall utanför LFA-områdena.
          </note>
          <note n="a8d9aea7">
            Ett generellt vallstöd i hela Sverige av miljöskäl är inte heller
            förenligt med riksdagsbeslutet.
          </note>
          <note n="079347f2">
            Vall- och gröngödslingsgrödor är centrala delar i ett resurshushållande
            och hållbart lantbruk. Det är naturligt att ett stöd till dessa
            grödor ryms inom stödet till ekologisk odling. Enligt det förslag
            till miljöprogram som överlämnats till EG-kommissionen skall vallarealer
            såväl inom som utanför LFA-områdenas gränser därför erhålla ersättning
            inom ramen för stöd till ekologiskt lantbruk.
          </note>
          <note n="e0e0d695">
            Anf. 66 GUDRUN LINDVALL (mp)
          </note>
          <note n="85e74ae1">
            Fru talman! Jag får tacka jordbruksministern så mycket för svaret.
          </note>
          <note n="15dc0f21">
            Anledningen till att jag tar upp den här frågan är att den jordbrukspolitik
            som vi tvingas in i och som inte är Sveriges utan EU:s - som alltså
            tvingas bli
          </note>
          <note n="e3faa1fe">
            Sveriges - gör att vi kan vänta oss en stor förändring när det
            gäller vallodling.
          </note>
          <note n="0d563bf6">
            Mycket tyder på att vallodlingen i Sverige radikalt kommer att
            minska. Skälet till det är att man får stöd för att odla spannmål,
            men inte för att odla vall. Det kommer att innebära att man tjänar
            pengar på spannmålsfri vall. Man börjar numera också se väldigt
            många kurser som handlar om att lära sig helsädesensilage. Man
            gör alltså ensilage av grön säd i stället för att göra det av
            vall. Det innebär att allt fler lantbrukare plöjer upp sina vallar
            eller planerar att bryta sina vallar.
          </note>
          <note n="20e9b67b">
            Vallen är väsentlig för lantbruket, framför allt av miljöskäl.
            Har man jorden under vall ökar den biologiska aktiviteten i jorden.
            Mullhalten ökar, och växtämnesläckagen minskar drastiskt. Dessutom:
          </note>
          <note n="9f8c4200">
            Blandar man in ungefär 30 % baljväxter i gräsvallen, så gödslar
            vallen sig själv. Ungefär 150 kg handelsgödselkväve slipper man
            slänga ut per hektar. Här har baljväxterna bundit luftens kväve.
          </note>
          <note n="307f0e33">
            Vallarna behöver heller inte gödslas med fosfor.
          </note>
          <note n="b81703d9">
            Det innebär att vallen är mycket bra. Ligger den dessutom över
            vintern så vet man att jorden håller kvar växtnäringsämnena. De
            riskerar inte att hamna i vattendrag. Vallen är alltså en viktig
            del i det svenska lantbruket, framför allt här i Sverige med de
            jordar vi har. Dessutom har vi ju mycket snö på vintern, och det
            finns risk för stort växtnäringsläckage på våren.
          </note>
          <note n="3e93f8ad">
            Det som sker är alltså att vallarna bryts. Jag har sett exempel
            på detta på många ställen, t.ex. utefter våra skånska åsar där
            naken jord definitivt kommer att innebära att betydligt mera läcker
            ut.
          </note>
          <note n="8100c37d">
            Med anledning av detta menar jag att vi måste hitta ett sätt
            att ge stöd till vall, även utanför de LFA-
          </note>
          <note n="09c9b5fd">
            områden vi talar om - Norrland och de småländska höglandet. Om
            man bryter vallar blir miljöproblemen nämligen precis lika stora
            utanför de här områdena som innanför dem.
          </note>
          <note n="ce8a55f8">
            Det skulle, Margareta Winberg, kunna finnas en möjlighet här,
            nämligen att säga att man inom ramen för landskapsvårdande pengar
            - det miljöstöd som
          </note>
          <note n="c965239c">
            Socialdemokraterna bestämt sig för att ha - på något vis kunde
            hitta ett sätt att ge mera stöd än som i dag ges till vallen.
            Man kunde titta på vissa områden där miljöproblemen kan väntas
            accelerera om vallar bryts, t.ex. utefter åssluttningar.
          </note>
          <note n="f56e8ff5">
            Det är mycket möjligt att det går att göra detta inom det miljöstödsprogram
            som finns i och med att landskapsvårdsprogrammet är ganska vitt
            hållet. Här är det regeringen som skall utforma detaljerna.
          </note>
          <note n="6a312b71">
            En sak är jag dock glad över när det gäller svaret, och det är
            att Margareta Winberg säger att den ekologiska odlingen skall
            få stöd även för vallen. Naturligtvis är jag då litet nyfiken
            på om det blir samma stödnivåer här som för övrig ekologisk odling
            och även andra grödor.
          </note>
          <note n="4c5b9cee">
            Skulle det vara möjligt för en konventionell odlare, med rätt
            att lägga en del av jorden i ekologisk odling, att få ekonomiskt
            stöd för att odla vall? I så fall skulle det vara en möjlighet
            för många ekologiska odlare att se till att i alla fall få ett
            litet stöd för vallen.
          </note>
          <note n="cb820476">
            Den mesta vallen i Sverige varken besprutas eller konstgödslas.
            Därför skulle den kunna uppfylla kraven.
          </note>
          <note n="462e2815">
            De här frågorna vill jag gärna ha svar på. Jag hoppas att Margareta
            Winberg inser att det kan bli ett miljöproblem för Sverige om
            allt fler vallar bryts.
          </note>
          <note n="79e183bd">
            Anf. 67 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="7db830e9">
            Fru talman! Jag börjar med att säga att jag delar
          </note>
          <note n="9866d507">
            Gudrun Lindvalls uppfattning att det är helt nya förutsättningar
            som styr jordbrukspolitiken i Sverige i och med EU-inträdet. Det
            hoppas jag att alla var medvetna om inför omröstningen. Det betyder
            att vi nu går in i den gemensamma jordbrukspolitiken och att mycket
            av den makt som riksdagen tidigare hade inte längre finns där,
            utan den har man förskjutit till regeringen och ministerrådet.
          </note>
          <note n="6630afee">
            Vidare hyser också jag en del av de farhågor som
          </note>
          <note n="17d38d04">
            Gudrun Lindvall ger uttryck för - t.ex. att vallodlingen kan
            minska. Det finns emellertid där en begränsning, nämligen att
            vi har fått en basareal i det framförhandlade resultatet för hur
            mycket spannmål man får odla för att få arealstöd. Man kan säga
            att ett litet utrymme på ungefär 200 000 hektar finns kvar där
            man kan nybörja odling av spannmål - 200 000 hektar kan innebära
            att man plöjer upp vallarna just för att göra det. Den risken
            finns.
          </note>
          <note n="2140b402">
            Samtidigt är det klart att lantbrukarna måste beakta sitt eget
            behov av vallfoder inför vintern. Det är ju inte helt enkelt att
            ligga i underkant vad avser grovfoderareal, eftersom det kan finnas
            variationer mellan olika år.
          </note>
          <note n="a7a7ff4b">
            Riksdagens beslut står fast. Vi håller just nu på och diskuterar
            hur föreskrifterna skall utformas för de tre olika miljöprogrammen.
            För ekologisk odling blir det samma stöd om man odlar vall ekologiskt.
          </note>
          <note n="bf39682d">
            På frågan om en jordbrukare kan tänkas få ta ut en del av sin
            mark och använda den till vall och odla den ekologiskt och därmed
            få stöd kan jag svara att tanken är att en del av marken inte
            skall vara ekologiskt odlad. I stället skall hela gårdens areal
            på sikt ställas om. Det är inget krav från början, men tanken
            är att man på sikt skall kunna göra det. Då blir det litet svårt
            att i längden enbart ha en liten del vall omställd till ekologisk
            odling för att kunna få bidraget.
          </note>
          <note n="72150a98">
            Anf. 68 GUDRUN LINDVALL (mp)
          </note>
          <note n="1af6bc8b">
            Fru talman! En del av det som Margareta Winberg här tar upp är
            mycket intressant. Jag tänker då på basarealen. Jag har tidigare
            här i talarstolen i debatter framfört att risken finns att Sverige
            spräcker taket för den basareal som vi har fått för odling just
            genom att man bryter vallar. Jag är övertygad om att vi inte kommer
            att klara vår gräns på 2,8 miljoner hektar just därför att det
            är så många som bryter vallar nu och anmäler de markerna som marker
            som man odlar spannmål på.
          </note>
          <note n="675d6fba">
            När det gäller möjligheten till vallstöd av miljöskäl fick jag
            inget svar. Bedömer Margareta Winberg det som möjligt att inom
            landskapsvårdspengarna se över möjligheten att ge stöd till vall?
            Det kanske inte gäller på alla områden utanför LFA-områdena, men
            i alla fall på somliga där vi känner att risken blir för stor
            om man bryter vallar - t.ex. på åsarna i Skåne, i närheten av
            kustregioner och på de ställen där det är lätta jordar. Detta
            skulle vi kunna undvika, i alla fall på en del av de marker där
            risken för ökade läckage finns, genom att odla vall.
          </note>
          <note n="1eeb167e">
            Inte heller när det gäller ekologisk odling fick jag ett riktigt
            svar. Riksdagen har ju tagit beslut efter den uppgörelse som Socialdemokraterna
            och Centern har träffat. En lantbrukare får alltså rätt till ekologiskt
            stöd om han lägger om en del av gården. Då är min fråga: Kan man
            lägga om en del av gården och odla vall samt få stöd för det som
            ekologisk odling? Om det går, skulle det ge en mycket intressant
            öppning för konventionella odlare. Helt plötsligt skulle det finnas
            en möjlighet att få ekologiskt vallstöd till en gård om vissa
            marker läggs om till vall. Det skulle bli en mycket intressant
            öppning. Jag skulle verkligen vilja få bekräftat om det är så.
          </note>
          <note n="bb7c00de">
            Anf. 69 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="7fc341b2">
            Fru talman! Några svar på ställda frågor.
          </note>
          <note n="9e26bd26">
            Först till frågan om det skulle vara möjligt att inom delprogram
            1, landskapsvårdsstöd, ge stöd till vall. Jag bedömer inte det
            som möjligt, eftersom riksdagen har fattat beslut här. Skulle
            man börja göra som
          </note>
          <note n="054af05b">
            Gudrun Lindvall säger, så skulle det vara att kringgå riksdagens
            beslut. Det har jag inte för avsikt att göra.
          </note>
          <note n="2778ff08">
            Jag vill påminna om att 70 % av all vall finns i LFA-
          </note>
          <note n="e381d4c3">
            områdena.
          </note>
          <note n="463769d2">
            Gudrun Lindvall säger att vi inte klarar taket. Jag vet inte
            om jag uppfattat henne rätt. Skall jag uppfatta det så, att vi
            inte klarar taket för spannmålsarealen?
          </note>
          <note n="8149b8ee">
            Det måste vi klara. Vi kommer inte att få pengar för mer än den
            framförhandlade arealen. Är det då några som spränger vallen,
            så betyder det att de inte får arealbidrag.
          </note>
          <note n="39727801">
            Den sista frågan har jag inte funderat närmare över. Jag ser
            det väl inte som helt uteslutet att man, om i övrigt kraven på
            ekologisk produktion på en viss areal uppfylls, skulle kunna ha
            en del av gården för vallodling. Men jag vill påminna om att tanken
            är att man i det långa loppet skall lägga om hela gården.
          </note>
          <note n="8810f699">
            Även om vi inte har nämnt antalet år eller annan tidsgräns för
            det, så ligger i botten att vi vill ha en hel gård omlagd. Jag
            ser faktiskt inte några hinder för det.
          </note>
          <note n="c56f4421">
            Anf. 70 GUDRUN LINDVALL (mp)
          </note>
          <note n="d97e7457">
            Fru talman! Det beslut som riksdagen har tagit om landskapsvårdspengarna
            är inte speciellt detaljerat.
          </note>
          <note n="02af3796">
            Detaljerna om landskapsvårdspengarnas exakta utformning har vi
            ju överlåtit på regeringen. Här skulle alltså Margareta Winberg
            kunna gå in och se om det finns en möjlighet att ge stöd till
            vall till en del. Det får väl bli ett medskick från mig. Jag hoppas
            att jordbruksministern kan se på det som en möjlighet.
          </note>
          <note n="3d2dbd08">
            Hur bedöms vem som får stöd om vi bryter de 2,8
          </note>
          <note n="4b8bb6d7">
            miljoner hektar som jag vet att vi får stöd för? Handlar det
            om dem som anmäler marken sist? Är det fråga om sådana som kan
            visa att de tidigare haft vall på marken? Smetar man ut det hela
            generellt över ett antal odlare - alla får minska med en viss
            procentsats när det gäller det arealstöd som ges - eller hur är
            det här tänkt?
          </note>
          <note n="6a39f0ff">
            Detta är naturligtvis mycket intressant. Jag kan se att det som
            kommer att ske innebär att vi till hösten i värsta fall har brist
            på hö. Det gäller kanske inte ensilage, för det kommer att vara
            helsädesensilage av säd.
          </note>
          <note n="f6eb6834">
            Men hö tror jag att vi kommer att ha brist på till hösten. Det
            kommer naturligtvis att påverka dem som har sporthästar. Risken
            - eller chansen för den som är bonde - finns att höpriset rusar
            i höjden.
          </note>
          <note n="f1376583">
            Jag tycker att vi har tangerat ganska intressanta spörsmål här
            och tror att vallodlarna i fråga om konventionell odling med förtjusning
            noterar att det finns en möjlighet att få vallstöd vid en övergång
            till ekologisk odling. Naturligtvis hoppas jag, i likhet med jordbruksministern,
            att det innebär att ett intresse skapas för ekologisk odling och
            att gårdarna på sikt blir omlagda.
          </note>
          <note n="d68ca91d">
            Vi i Miljöpartiet vill naturligtvis se att det tioprocentsmål
            som vi har satt upp här i riksdagen beträffande ekologisk odling
            skyndsamt uppnås. Vi skulle gärna se att betydligt mer av den
            svenska arealen odlas ekologiskt. I det hänseendet hoppas jag
            att jordbruksministern och jag är överens.
          </note>
          <note n="c43c3533">
            I övrigt tackar jag för diskussionen. Den har varit mycket givande
            och intressant.
          </note>
          <note n="129d763f">
            Anf. 71 Jordbruksminister MARGARETA
          </note>
          <note n="db0459bd">
            WINBERG (s)
          </note>
          <note n="02f69f9b">
            Fru talman! Jag har egentligen bara en synpunkt.
          </note>
          <note n="206ff458">
            Den gäller vad som skulle hända om vi överskrider basarealen.
            Såvitt jag förstår, jag har inte hunnit kontrollera det in i detalj,
            betyder det att antalet kronor per areal blir mindre. Jag antar
            att det inte ligger i jordbrukets intresse att göra detta.
          </note>
          <note n="83d3d406">
            Jag antar också att det måste finnas någon form av kontroll så
            att det inte sker, eftersom vi nu har gått ut med anvisningar
            om hur mycket pengar man skall få per areal under förutsättning
            att basarealen hålls. Då finns det inte något som helst intresse
            av att gå utanför basarealen, varken för samhället eller för den
            enskilde brukaren, åtminstone inte för den som är inne i systemet.
            Jag tycker att det är en metod som man på alla vis skall försöka
            undvika.
          </note>
          <note n="febba4cc">
            Överläggningen var härmed avslutad.
          </note>
          <note n="18849d2c">
            13 § Svar på interpellation 1994/95:118 om avveckling av kärnkraften
          </note>
          <note n="75b9b2cb">
            Anf. 72 Statsrådet JÖRGEN
          </note>
          <note n="c71b1e9e">
            ANDERSSON (s)
          </note>
          <note n="eee143b6">
            Fru talman! Sten Andersson har frågat mig om regeringen avser
            att följa utslaget i folkomröstningen avseende den framtida energiförsörjningen.
          </note>
          <note n="40f5c789">
            Interpellanten menar att utslaget i 1980 års folkomröstning inte
            innebar något ställningstagande från svenska folket till tidpunkten
            för kärnkraftens slutliga avveckling eftersom årtalet 2010 inte
            fanns angivet på valsedlarna.
          </note>
          <note n="d10fd7b1">
            Detta är i sig korrekt. Resultatet av den rådgivande folkomröstningen
            var att ingen ytterligare kärnkraftsutbyggnad skulle förekomma
            utöver de tolv reaktorer som då var i drift, färdiga eller under
            arbete.
          </note>
          <note n="0e35596b">
            Kärnkraften skulle avvecklas i den takt som var möjlig med hänsyn
            till behovet av elektrisk kraft för att upprätthålla sysselsättning
            och välfärd.
          </note>
          <note n="c1c6837d">
            Efter folkomröstningen beslöt riksdagen att uttala att den sista
            reaktorn i Sverige skulle tas ur drift senast år 2010. Initiativet
            till detta uttalande kom från socialdemokratiskt håll. Detta var
            naturligt mot bakgrund av att vårt arbete i folkomröstningskampanjen
            hade utgått från en sådan tidsbegränsning. Men jag vill erinra
            om att alla de dåvarande riksdagspartierna stod bakom uttalandet
            om 2010 som slutpunkt, med undantag av Moderata samlingspartiet.
            Tanken var att folkomröstningens besked om att kärnkraften skall
            avvecklas borde följas upp med ett beslut om en tidsram för avvecklingen.
          </note>
          <note n="54b6ad4e">
            Folkomröstningen och det följande riksdagsbeslutet år 1980 har
            utgjort grunden för de beslut om energipolitiken som har fattats
            därefter, senast år
          </note>
          <note n="4b86d047">
            1991 efter trepartiöverenskommelsen i januari samma år. Bakom
            detta beslut stod en bred riksdagsmajoritet som kom att innefatta
            även moderaterna.
          </note>
          <note n="7b77ceb8">
            Som bekant pågår nu förberedelser för ett nytt energipolitiskt
            beslut, i första hand genom arbetet i
          </note>
          <note n="50c51bfa">
            Energikommissionen. Detta arbete skall redovisas senast den 1
            december i år. Enligt sitt uppdrag skall kommissionen lägga fram
            förslag om bl.a. program med tidsangivelser för omställningen
            av energisystemet. Det blir sedan de politiska partiernas sak
            att ta ställning till frågan inför ett nytt riksdagsbeslut.
          </note>
          <note n="5e95f430">
            Jag räknar med att det skall visa sig möjligt att, liksom hittills,
            nå en bred uppslutning i riksdagen i frågan om kärnkraftsavvecklingen
            och andra frågor om den framtida energipolitiken.
          </note>
          <note n="e99e4055">
            Anf. 73 STEN ANDERSSON (m)
          </note>
          <note n="2c39d994">
            Fru talman! Jag tackar för svaret på min interpellation. Den
            är baserad på den felaktiga tolkning som alltmer har spritts kring
            resultatet av folkomröstningen 1980. Många tror, vilket är helt
            fel, att man i omröstningen fastställde år 2010 som ett definitivt
            slut för kärnkraften i Sverige. Jag vill betona att detta inte
            är korrekt!
          </note>
          <note n="07398a15">
            Det fanns inte angivet något årtal på någon valsedel. Detta gäller
            oavsett om enskilda debattörer eller partier vid vissa tillfällen
            i debatten hade en annan uppfattning.
          </note>
          <note n="ca82cb13">
            Jag har en bekant som har anmält en påannonsering inför ett nyhetsprogram
            till Granskningsnämnden, det statliga organ som kontrollerar monopolmediernas
            verksamhet. Där sades: i enlighet med folkomröstningens beslut.
          </note>
          <note n="2592792f">
            Det är tyvärr så att detta är så etablerat att detta inte blev
            fällt. Man noterade bara att så är det.
          </note>
          <note n="f005ff01">
            Jag skrev interpellationen på grund av att själva statsministern
            i ett inslag i TV:s Speciellt sade just: i enlighet med folkomröstningens
            beslut.
          </note>
          <note n="96644657">
            Trots den personliga digniteten i det här uttalandet är det fortfarande
            inte korrekt. Nu har ju statsrådet i svaret erkänt att min tolkning
            är korrekt. Jag tolkar det positivt. Att moderaterna verkar vara
            det enda parti som respekterar folkomröstningen är också korrekt.
            Men då skall man referera till detta beslut och inte till något
            annat.
          </note>
          <note n="6026fb15">
            Fru talman! Låt mig sedan gå in på själva sakfrågan kring energianvändningen.
            Vi har lärt oss i riksdagen att både ekonomiska och tekniska prognoser
            har en sak gemensamt, nämligen att de sällan ens når tavelträff.
            Jag vet att detta är svårt.
          </note>
          <note n="de088000">
            NUTEK kom för en tid sedan med en prognos där man pratade om
            att vi behöver ett ökat tillskott av energi framför allt fram
            till år 2010. Vi vet ju också att man kan räkna på olika vis.
            Jag skulle t.ex. kunna nämna kollektivtrafiken. Man kan ta antalet
            resenärer och dividera det med antalet sittplatser som finns i
            en buss eller på ett tåg och komma fram till exakt den summa tåg
            som vi behöver ha för att klara våra behov.
          </note>
          <note n="4737d0ce">
            Detsamma gäller för elenergin. Problemet är då, fru talman, att
            Sverige inte har jämn temperatur året om. Vi har kallare på vintern.
            Då behöver vi ett stort tillskott av energi. Det tillskottet kan
            läggas i en s.k.
          </note>
          <note n="4df53bbc">
            malpåse på sommaren. Därför måste vi ha de stora energiproducenter
            som vi har i dag. Det har inte praktiskt kunnat bevisas att de
            kan ersättas av något annat.
          </note>
          <note n="97848306">
            Fru talman! Till sist har jag några frågor. Statsrådet försöker
            i sista delen av svaret säga att moderaterna trots allt är ense
            med övriga partier om den framtida energin. Statsrådet refererar
            till en trepartiöverenskommelse i januari 1991. Det är väl ändå
            att försöka finta litet grand. Vi i Moderaterna har väl aldrig
            sagt att vi accepterar att 2010 skulle vara slutdatum.
          </note>
          <note n="b2a45408">
            Däremot har vi sagt att vi, liksom alla andra partier, är intresserade
            av att vi har en trygg och säker framtida energiförsörjning. Men
            statsrådet försöker här komma undan frågan genom att hävda att
            även vi skulle stå bakom detta. Det är totalt fel, fru talman.
          </note>
          <note n="44f95e05">
            Låt mig sedan gå över till min andra fråga. Statsrådet pratar
            här om att kärnkraften skall avvecklas i takt med att man kan
            bibehålla en tryggad sysselsättning och underlätta ett bibehållande
            av fortsatt välfärd. Vad är det som pekar på att det kan bibehållas
            om vi skulle skrota eller avveckla samtliga kärnkraftverk i Sverige
            till 2010?
          </note>
          <note n="4b0cda74">
            Fru talman! Jag refererade till NUTEK tidigare i mitt anförande.
            Men kan statsrådet referera till någon trovärdig källa som säger
            att vi fram emot år 2010
          </note>
          <note n="2eb3f33e">
            kommer att få ett minskat elöverskott?
          </note>
          <note n="c64ea049">
            Anf. 74 LENNART DALÉUS (c)
          </note>
          <note n="8ec7fcc3">
            Fru talman! Jag skall inte värdera energiministerns svar på annat
            sätt än att säga att jag tycker att han gör det litet för lätt
            för Moderaterna. I sin redovisning av händelseförloppet i svaret
            till interpellanten erinrar energiministern om att alla de dåvarande
            riksdagspartierna står bakom uttalandet om år 2010 som slutpunkt,
            med undantag av Moderata samlingspartiet.
          </note>
          <note n="ded68789">
            Detta kan inte vara korrekt. Det har visserligen uppstått en
            mytbildning kring att Moderaterna skulle ha tagit avstånd från
            uttalandet om år 2010 som slutpunkt.
          </note>
          <note n="e42a28f1">
            Vad Moderaterna sade i detta sammanhang framgår tydligast dels
            naturligtvis av utskottsbetänkandet efter folkomröstningen, dels
            av den debatt som fördes i denna kammare - närmare bestämt den
            10 juni
          </note>
          <note n="f69413e9">
            1980.
          </note>
          <note n="164c86db">
            Moderaternas dåvarande energitalesman Margaretha af Ugglas sade
            då ordagrant följande, fru talman: Vi håller fast vid folkomröstningens
            och propositionens formulering att tolv reaktorer skall tas i
            drift och användas under sin tekniska och ekonomiska livslängd,
            dvs. i praktiken ca 25 år.
          </note>
          <note n="0b1be872">
            Jag har svårt att tolka det på något annat sätt än att det innebär
            att 2010 är slutåret. Det är nämligen det år då den yngsta reaktorn
            fyller just 25 år.
          </note>
          <note n="593e742c">
            Jag tycker att energiministern gör sig skyldig till en litet
            för enkel tolkning av Moderaternas ställningstagande och möjligen
            också vidarebefordrar myten att
          </note>
          <note n="08223f71">
            Moderaterna tidigt skulle ha tagit avstånd från detta årtal.
          </note>
          <note n="4e9021e6">
            Sanningen är att Moderaterna i allra högsta grad var med om bedömningen
            att reaktorerna skulle användas i 25 år genom sin energitalesman
            den 10 juni
          </note>
          <note n="d5ae6ce8">
            1980 i denna kammare.
          </note>
          <note n="360b82d3">
            Om man läser den mytomspunna reservationen i näringsutskottets
            betänkande från den tiden ser man att den inte ger utrymme för
            tolkningen att Moderaterna skulle ta avstånd från uttalandet om
            2010 som slutpunkt.
          </note>
          <note n="1395aec5">
            Fru talman! Jag tycker alltså att energiministern gör sig skyldig
            till en litet för enkel historiebeskrivning. Han glider på ett
            likartat sätt när det gäller händelseförloppet vad beträffar de
            beslut som fattades om energipolitiken efter trepartiöverenskommelsen
            1991.
          </note>
          <note n="82d37776">
            Han säger att även Moderaterna stod bakom det beslutet. Det är
            väl inte riktigt sant?
          </note>
          <note n="4f776835">
            Det som hände var att det grundades ett energipolitiskt beslut
            på trepartiöverenskommelsen från början av 1991. Det kom naturligtvis
            först ett energipolitiskt förslag från regeringen. Det fattades
            ett energipolitiskt beslut när förslaget gått genom näringsutskottet
            och därefter kommit till kammaren.
          </note>
          <note n="0ec679ae">
            I näringsutskottet konstaterades att man i trepartiöverenskommelsen
            hade refererat till beslutet om en avstängning senast 2010. Man
            hade värderat beslutet utan förnyat ställningstagande. Det är
            det intressanta.
          </note>
          <note n="f7d81590">
            I trepartiöverenskommelsen gjordes inget förnyat ställningstagande
            till beslutet om avstängning år 2010.
          </note>
          <note n="b1962586">
            Man refererade till det, men tog inte ställning på nytt.
          </note>
          <note n="9aa99e6b">
            Innebörden av detta är glasklar. Trepartiöverenskommelsen innebär
            att 2010 är slutår.
          </note>
          <note n="5626bec9">
            Fru talman! Märk väl att trepartiöverenskommelsen sedan togs
            in i den tillträdande borgerliga regeringens regeringsförklaring.
            Det är det som är intressant. Moderaterna har alltså tillsammans
            med de andra borgerliga partierna ställt sig bakom 2010 som slutår
            i en regeringsförklaring.
          </note>
          <note n="579febb1">
            Jag skulle vilja fråga energiministern om han inte gör samma
            bedömning som jag med hänsyn till det jag refererat. Kan inte
            Moderaterna mycket tydligt kopplas till 2010 som slutår dels genom
            debatten
          </note>
          <note n="7025e556">
            1980, dels genom sitt ställningstagande i den tillträdande regeringens
            regeringsförklaring efter 1991 års trepartiöverenskommelse?
          </note>
          <note n="6ee6cb1f">
            Vid sidan av dessa två saker vill jag fråga energiministern om
            en tredje, fru talman. Energiministern citerar ur vad som måste
            vara näringsutskottets betänkande 70 från 1979/80, där man just
            talar om år 2010.
          </note>
          <note n="86e1cbfc">
            Han säger helt riktigt att man i näringsutskottet anförde att
            det borde slås fast en tidsram för avvecklingen.
          </note>
          <note n="a7cab784">
            Det står mycket riktigt, fru talman, följande i näringsutskottets
            betänkande från det året: Det bör nu slås fast att den sista reaktorn
            i Sverige skall stängas år 2010.
          </note>
          <note n="9eb2df88">
            Detta ställde sig riksdagen också bakom.
          </note>
          <note n="52f066bf">
            Näringsutskottet fortsätter: Bestämmelser om antalet reaktorer
            och om avvecklingsperiodens längd torde böra införas i lagstiftningen
            på atomenergiområdet.
          </note>
          <note n="c5ccc57c">
            Det var mer än 15 år sedan, men jag undrar om inte energiministern
            tycker att det kan vara intressant att aktualisera uttalandet
            om behovet av lagstiftning på detta område från näringsutskott
            och riksdag.
          </note>
          <note n="41afd56d">
            Anf. 75 Statsrådet JÖRGEN
          </note>
          <note n="c71b1e9e">
            ANDERSSON (s)
          </note>
          <note n="83bf3eb6">
            Fru talman! Det känns som om jag skall medverka till att informera
            kammaren om vad den ene och den andre har sagt vid olika tillfällen
            i denna debatt. Låt mig kommentera någonting som har sagts i debatten
            i dag.
          </note>
          <note n="ad9dd849">
            Först vill jag kommentera det statsministern uttryckte. Jag har
            full förståelse för det klarläggande som statsministern gjorde
            i intervjun. Statsministern var på den tiden med i det förberedelsearbete
            för linje
          </note>
          <note n="50223504">
            2 som så småningom mynnade ut i texten på valsedeln. I det förberedelsearbetet
            var man helt på det klara med att man måste ha en tidsangivelse
            för att det skulle bli trovärdigt. Den kom inte med på valsedeln,
            men den kom med i riksdagsbeslutet efteråt.
          </note>
          <note n="8cb00535">
            Både Sten Andersson och Lennart Daléus talar om huruvida Moderaterna
            står bakom 2010 som slutpunkt eller ej. Det är ju helt klart -
            där delar jag Lennart
          </note>
          <note n="a20003c9">
            Daléus uppfattning, och det var det jag menade tidigare - att
            trepartiöverenskommelsen om energipolitiken
          </note>
          <note n="f6eb7f4a">
            1991 sedermera antogs av fyrpartiregeringen. I den regeringen
            ingick såvitt jag vet Moderaterna. Man innehade statsministerposten.
            Det kan inte tolkas på annat sätt än att Moderaterna ställde sig
            bakom 1991
          </note>
          <note n="c4019d88">
            års energiöverenskommelse.
          </note>
          <note n="74df7851">
            Jag vill också referera till vad som skrevs i näringsutskottets
            betänkande. Det var det jag menade när jag talade om den kluvna
            inställning som Moderaterna visat i denna fråga.
          </note>
          <note n="8753b144">
            Moderata samlingspartiets representanter i utskottet stod inte
            bakom förslaget i betänkandet, men de anförde i kammaren att det
            i fråga om avvecklingsperiodens längd inte förelåg någon avgörande
            skillnad mellan propositionen och den ifrågavarande motionen.
            Jag hänvisar till utskottsbetänkandet från 1991.
          </note>
          <note n="55b651e7">
            Jag kan fortsätta med att referera till gällande betänkande:
            Uttalandet om år 2010 som slutpunkt för avvecklingsperioden gjorde
            näringsutskottet efter att ha nämnt att kärnkraftsreaktorernas
            tekniska livslängd enligt propositionen bedömdes vara 25 år. Denna
            uppgift kom tillbaka i olika sammanhang. Våren 1988
          </note>
          <note n="a174b629">
            tog utskottet upp frågan till närmare diskussion i betänkandet.
            Därvid konstaterades att avskrivningstiden för de svenska kärnkraftsreaktorerna
            är 25 år, men att anläggningarna har konstruerats för att ha en
            livslängd av minst 40 år.
          </note>
          <note n="cf42cd09">
            Utskottet sade att hittillsvarande analyser inte motsäger det
            ursprungliga konstruktionsvillkoret att en reaktors livslängd
            är minst 40 år. Riksdagens beslut om en bortre tidpunkt för kärnkraftsavvecklingen
            fick emellertid inte, framhöll utskottet, ses som en ren framräkning
            grundad på bedömningar om reaktorernas sannolika livslängd. Grundläggande
            för beslutet har varit att det utifrån folkomröstningens resultat
            skulle anges en väl anpassad tidsram inom vilken omställningen
            av energisystemet skulle kunna äga rum.
          </note>
          <note n="1a71f59d">
            Sedan har riksdagen som bekant också fattat ett antal andra beslut.
            Vattenkraften får inte byggas ut.
          </note>
          <note n="bba87523">
            Koldioxidtaket får inte klivas över efter år 2000, och därefter
            skall utsläppen minskas. Vi skall förse industrin med konkurrenskraftig
            el.
          </note>
          <note n="cda45959">
            Det finns en energipolitisk låsning vad gäller dessa fyra motsträviga
            frågor. Vi har varit parlamentariskt överens om att Energikommissionen
            skall försöka ge oss ett underlag så att vi kan ta oss ur den
            låsningen. Dit vill jag också hänvisa den fråga om den kommande
            lagstiftningen som Lennart Daléus ställde.
          </note>
          <note n="322d1087">
            Den frågan tycker jag att vi skall ta upp när kommissionen är
            färdig. Behövs det lagstiftning efter det att kommissionen kommit
            med sitt betänkande skall vi självfallet vara beredda att diskutera
            och förse riksdagen med sådant underlag.
          </note>
          <note n="aca45d2e">
            Anf. 76 STEN ANDERSSON (m)
          </note>
          <note n="ce9c0b00">
            Fru talman! Först några ord till den näst siste talaren. Jag
            har med intresse lyssnat på Daléus i många energidebatter, och
            jag har förstått att hans stora måltavla har varit moderaternas
            inställning. Han har dock inte träffat målet, och därför gäller
            inte heller de citat som han i dag har anfört. Han har pekat på
            att Moderaterna är det enda parti som i praktiken inte vill acceptera
            2010 som avvecklingsår.
          </note>
          <note n="33d1807a">
            Om man läser trepartiöverenskommelsen korrekt finner man att
            den innebär att vi moderater inte låser oss för något bestämt
            årtal. Detta är också redovisat i olika texter. Tidsangivelsen
            25 år görs, som statsrådet helt riktigt säger, för sättande av
            taxorna på ett korrekt vis. Den rent tekniska livslängden är däremot
            40
          </note>
          <note n="7f3e76e5">
            år, och det är väl den som man får basera sitt agerande på. Moderaternas
            ståndpunkt är väl känd och har säkerligen kommit fram av och till
            i den nuvarande
          </note>
          <note n="cc0baf6a">
            Energikommissionen.
          </note>
          <note n="f6e578e9">
            I frågan om att lagstifta eller ej vill jag säga att vi här i
            riksdagen i och för sig kan lagstifta exakt som vi vill, men frågan
            är om verkligheten och naturen tar hänsyn till det. Vi kan lagstifta
            bort alla kärnkraftverk i morgon bittida, men om vi sedan kan
            åstadkomma den energi för uppvärmning m.m. som vårt folk och vår
            industri behöver är en annan fråga.
          </note>
          <note n="78eb2aa7">
            Till sist förstår också jag att statsrådet måste supportera sin
            statsminister. Statsministern använde i ett inlägg i början av
            april i programmet Speciellt orden
          </note>
          <note n="02cdd578">
            "i enlighet med folkomröstningens beslut". Jag vill bara betona
            att det inte fanns något årtal angivet på någon valsedel. Det
            må vara att sedan, som jag tidigare sade, någon enskild debattör
            eller något enskilt parti hade en annan uppfattning, men i det
            som svenska folket tog ställning till i folkomröstningen - som
            man gör så stor sak av i dag - för att vägleda politikerna fanns
            definitivt inget årtal. Jag vill, fru talman, säga att den som
            hävdar något annat inte återger sanningen korrekt.
          </note>
          <note n="aae89fab">
            Anf. 77 LENNART DALÉUS (c)
          </note>
          <note n="8eab40d7">
            Fru talman! Jag tycker, liksom energiministern anför i slutet
            av sitt svar, att det framtida arbetet i Energikommissionen, som
            jag egentligen har tyckt vara litet onödig, och resultatet därav
            är det intressanta.
          </note>
          <note n="6f07c02c">
            Det gäller de beslut som kommer under hösten och, får man väl
            också anta, delvis under våren. Jag vill gärna för min del peka
            på att det finns frågor som inte direkt är relaterade till antalet
            reaktorer utan som hänger samman med kärnkraften på ett litet
            vidare och annorlunda sätt.
          </note>
          <note n="072a2dca">
            Jag har haft förmånen att diskutera detta tidigare med energiministern,
            och frågan är om lagstiftningsinstrumentet är tillgängligt när
            man behöver gå till avveckling. Man behöver i en fungerande marknads-
            eller åtminstone blandekonomi ett rättvist ansvarstagande, som
            innebär att kärnkraften tvingas bära sina kostnader. Det finns
            flera moment i detta, och det kanske allra viktigaste är att få
            minst en reaktor ur världen under innevarande mandatperiod. Kort
            sagt är framtidsfrågorna de intressantaste och viktigaste, och
            därom tycks vi vara alldeles överens.
          </note>
          <note n="8ef175dd">
            Skälet till att jag gav mig in den här debatten i dag är att
            den fråga som har ställts av interpellanten är av litet historisk
            karaktär, och det gäller därmed också för svaret. Jag blir därför
            om inte upprörd, så åtminstone nästan litet road, fru talman,
            över att Sten Andersson säger att moderaternas ståndpunkt är väl
            känd. Man kunde tro att den är det, men det är den inte.
          </note>
          <note n="783d629d">
            Det verkliga agerandet, de verkliga formuleringarna och de verkliga
            beslut som moderaterna stått för skiljer sig från den retorik
            som de använt när de skapat en bild av var de egentligen står.
            Det är det tråkiga. Vi som vill ha högst sex reaktorer avstängda
            1990
          </note>
          <note n="121f8c12">
            skall alltså nu försvara de skiftande agerandena och tolkningarna
            vad gäller det som jag vill kalla tolvreaktorsvarianterna.
          </note>
          <note n="c941e7ce">
            Jag vidhåller, fru talman, att moderaterna faktiskt mycket tydligt
            deklarerade, precis som energiministern nyss sade i kammaren,
            att de stod bakom propositionens förslag och avvecklingstiden
            om i praktiken
          </note>
          <note n="92b2350f">
            25 år. Man kan sedan försöka frångå detta på olika sätt, men
            det är faktiskt protokollfört i denna kammare den 10 juni 1980.
          </note>
          <note n="df933dc0">
            Lika tydliga som dessa protokollförda deklarationer var också
            de ambitioner som uttalades redan då och som jag är glad att energiministern
            tar till sig. Jag föreställer mig att det medför att just frågan
            om lagreglering och mycket annat kommer att inta en central position
            i det förslag som sedan kommer ifrån regeringen, så att det inte
            bara blir nya uttalanden från det politiska etablissemanget utan
            också kraftfulla instrument som möjliggör avställningen av, som
            man får hoppas, minst en reaktor under denna mandatperiod.
          </note>
          <note n="0b9fb793">
            Anf. 78 Statsrådet JÖRGEN
          </note>
          <note n="c71b1e9e">
            ANDERSSON (s)
          </note>
          <note n="135265e6">
            Fru talman! Sten Andersson pratar om att fastställandet av de
            25 åren grundades på den kommande taxesättningen. Jag utgår från
            att Sten Andersson menar att man utgick ifrån den tidpunkt när
            dessa reaktorer bokföringsmässigt skulle vara avskrivna. Nu var
            det inte så, utan det som man diskuterade på den tiden var den
            tekniska livslängden. Riksdagen gjorde då den bedömningen att
            den tekniska livslängden var
          </note>
          <note n="092b906f">
            25 år och kom därför fram till år 2010.
          </note>
          <note n="af3e728b">
            Lennart Daléus har vid ett flertal tillfällen sagt att han personligen
            tyckt att Energikommissionen var onödig. Det må han få tycka,
            och man kan ha respekt för den uppfattningen, men vi blev faktiskt
            politiskt överens i kammaren om att tillsätta kommissionen, med
            energiöverenskommelsen 1991 som grund för direktiven, vilka vi
            också blev överens om. Jag tycker att det var bra, och jag hälsar
            med tillfredsställelse att vi kunde få en sådan bredd på det som
            vi tog fram.
          </note>
          <note n="a1a8a38f">
            Jag skulle vilja vidga talet om lagstiftning till att avse också
            övriga instrument, som skatter, avgifter o.d. När Energikommissionen
            är färdig, när dess resultat har varit ute på remiss och materialet
            sedan skall tas om hand i det politiska systemet, varefter vi
            så småningom förhoppningsvis skall fatta ett energipolitiskt beslut
            med en mycket stor bredd i kammaren, är det naturligt att vi skall
            använda de instrument som är behövliga för att riksdagens energipolitiska
            beslut skall kunna bli verklighet. Till dessa hör lagstiftning
            och även olika typer av skatter och avgifter.
          </note>
          <note n="06131a03">
            Anf. 79 STEN ANDERSSON (m)
          </note>
          <note n="a7d6b5b7">
            Fru talman! Jag skall inte vara oartig mot riksdagen, men låt
            mig betona att det var riksdagen som gjorde bedömningen om en
            teknisk livslängd om 25
          </note>
          <note n="c00f5b8c">
            år men att det i kärnkraftverkens offerter handlade om
          </note>
          <note n="09776444">
            40 års livslängd. Jag tillåter mig faktiskt att tro att teknikerna
            på det här området är något mera trovärdiga än det politiska etablissemanget.
          </note>
          <note n="e58cfd9f">
            Fru talman! Jag vet att linje 3 med understöd av det dåvarande
            kommunistpartiet och det gryende Miljöpartiet ställde krav på
            att man under 15 år skulle avveckla ett visst antal kärnkraftverk.
            Om vi går 15 år framåt från folkomröstningen 1980 kommer vi till
          </note>
          <note n="50d873bb">
            1995, och då skulle vi alltså inte ha haft ett enda kärnkraftverk
            kvar i Sverige. Jag skulle vilja se hur det här landet hade sett
            ut då. Jag är helt övertygad om, fru talman, att den i och för
            sig mycket beklagliga situation som vi i dag har när det gäller
            antalet sysselsatta hade varit vida värre om folket i folkomröstningen
            1980 hade blivit så vilselett att man hade givit dåvarande linje
            3 ett majoritetsstöd.
          </note>
          <note n="a47c5877">
            Jag skall inte förlänga en lång dags debatt alltför mycket. Jag
            ställde i mitt inledningsanförande tre frågor till statsrådet,
            och två av dem har han svarat på.
          </note>
          <note n="1b1f6755">
            Den tredje berörde han icke med ett ord. Jag kanske inte ställde
            den konkret i min interpellation, men det är ändå en fråga som
            måste besvaras. Jag har sagt att det är svårt att göra prognoser
            om framtiden. Vi har sett att regeringar, oavsett vilken kulör
            de har, har svårt att veta vad som händer om 10-15 år. Det refererades
            att NUTEK har kommit fram till att man år
          </note>
          <note n="860af346">
            2010 behöver betydligt mer elenergi än vad vi i dag använder.
            Jag frågar då: Finns det någon trovärdig källa, enligt statsrådet,
            som pekar på att vi år 2010
          </note>
          <note n="7cc2af6c">
            kommer att behöva mindre elenergi i Sverige?
          </note>
          <note n="f9152a47">
            Anf. 80 DAN ERICSSON (kds)
          </note>
          <note n="3e015c6f">
            Fru talman! Som en av dem som stod bakom linje
          </note>
          <note n="c08aeda2">
            3 och arbetade aktivt för den linjen 1980 reagerar jag självfallet
            rätt starkt när Sten Andersson gör sina kommentarer. Det hade
            varit betydligt enklare att göra en omläggning av svensk energipolitik
            från 1980 till
          </note>
          <note n="d3d96a02">
            1990, när det handlade om sex reaktorer och när det var ungefär
            25 % av elbehovet som täcktes av kärnkraft. Om vi hade beslutat
            enligt linje 3 då hade vi kanske inte suttit så illa till som
            vi gör nu, när vi skall avveckla hälften av svensk elkraft fram
            till 2010 och det är fråga om tolv reaktorer.
          </note>
          <note n="bcf952bc">
            Fru talman! Mitt anförande handlar närmast om att göra ett tillrättaläggande
            av de påståenden Sten Andersson gjorde i debatten.
          </note>
          <note n="88ef7006">
            Vi hade kanske haft en helt annan situation på arbetsmarknaden.
            Vi hade utvecklat de förnybara energislagen på ett helt annat
            och mer offensivt sätt än vad som nu är vid handen. Vi hade varit
            ledande på energieffektiviseringssidan. Vi hade fått ett otal
            positiva faktorer av en omställning av energisystemet i det skedet.
            Nu sitter vi där vi sitter, och ansvaret för det bär främst linje
            2-partierna men givetvis också det parti som stod bakom linje
            1.
          </note>
          <note n="c93eb0db">
            Vi får nu hoppas att Energikommissionen, där jag själv sitter
            med, kan finna de samlande, breda lösningarna för att klara de
            olika målsättningarna på det energipolitiska området. Jörgen Andersson
            har också redovisat det i debatten. Det är ambitionen från vår
            sida och från flera partiers sida att projektet skall kunna genomföras
            och att vi skall nå de olika målsättningarna.
          </note>
          <note n="34291ab0">
            Fru talman! Jag vill bara göra en kort kommentar.
          </note>
          <note n="6baa97a4">
            Jag har hört Lennart Daléus säga i ett otal debatter om energipolitiken
            att Energikommissionen egentligen var onödig. Jag måste till nästa
            debatt ändå säga till
          </note>
          <note n="96aeea56">
            Lennart Daléus att det inte är onödigt att vi får försöka ta
            fram ett konkret beslutsunderlag för genomförandet av omställningen.
            Det räckte uppenbarligen inte med de uttalanden som riksdagen
            har gjort så här långt, utan vi måste lägga fram en konkret plan
            - en avvecklingsplan ligger i detta - för kärnkraftsreaktorerna.
            Det är vad det handlar om.
          </note>
          <note n="99a79cb8">
            Jag förstår inte det ständiga avståndstagandet från
          </note>
          <note n="aa3fb636">
            Energikommissionens arbete. Jag hoppas, fru talman, att Energikommissionen
            skall samla sig och ta fram ett bra underlag, så att regeringen
            sedan kan lägga fram en proposition där man säkerställer avvecklingen
            av kärnkraften, men också där vi uppnår både miljömålsättningarna
            mycket tydligt och även målen med industrins konkurrenskraft och
            för att säkra välfärden och sysselsättningen.
          </note>
          <note n="6d51813e">
            Anf. 81 Statsrådet JÖRGEN
          </note>
          <note n="c71b1e9e">
            ANDERSSON (s)
          </note>
          <note n="91e16b8e">
            Fru talman! Jag skall försöka svara på den fråga som Sten Andersson
            inte fick svar på tidigare. Jag vill hänvisa till den prognos
            som NUTEK har gjort fram till 2004. I dag beräknas vi konsumera
            140 terrawattimmar i det här landet. NUTEK påstår att vi 2004
          </note>
          <note n="cf2ee86e">
            skall konsumera 151 terrawattimmar. Då har man i sin prognos
            också lagt in den besparing på mellan 10 och
          </note>
          <note n="281ce6e0">
            14 terrawattimmar som beräknades i energiöverenskommelsen 1991.
            Men jag vill tillägga att jag gör den bedömningen att det finns
            ytterligare besparingspotential - hur mycket kan jag inte säga
            konkret. Det som man inte visste vid det tillfället är det som
            vi i den svenska regeringen nu jobbar väldigt intensivt med, nämligen
            att få in en nordisk elmarknad. Det kommer naturligtvis också
            att ha en betydelse i det här sammanhanget.
          </note>
          <note n="db6d8b8a">
            Jag vill avslutningsvis bara säga att det är väldigt betryggande
            att veta att Dan Ericsson sitter med i
          </note>
          <note n="cc0baf6a">
            Energikommissionen.
          </note>
          <note n="5b776ed3">
            Anf. 82 LENNART DALÉUS (c)
          </note>
          <note n="3b9cc052">
            Fru talman! Det är väl riktigt att man behöver utreda energifrågorna
            och skaffa sig en grund för hur man skall hantera energipolitiken.
            Men det som är litet tråkigt med den här typen av kommissioner
            och utredningar är att de kommer i ett läge när de mest centrala
            beslutsfattarna och de mest berörda partierna tycks få kalla fötter.
            Det är då som man alltid tar till det välkända, välbeprövade,
            starka och dynamiska politiska instrumentet; man tillsätter en
            utredning.
          </note>
          <note n="e16ff6ed">
            Det är riktigt att Dan Ericsson icke bara sitter i utredningen
            utan att han också aktivt medverkade till att den kom till stånd.
            Däremot - det kan vara skäl att säga det, med hänvisning till
            vad som i övrigt har sagts i dag - markerade vi från Centerns
            sida mycket tydligt i ett särskilt yttrande i näringsutskottet
            vid det tillfället att vi tyckte att Energikommissionen var helt
            onödig. Vi reserverade oss inte och ställde inte till bråk om
            att man tillsatte en utredning, utan vi markerade just i det särskilda
            yttrande att vi tyckte att den var onödig.
          </note>
          <note n="26859a8e">
            Det som är viktigt, som vi också sade vid den tidpunkten, är
            att sätta i gång avvecklingen, att få korken ur ketchupflaskan,
            icke genom att tillsätta en ny utredning utöver de tre fyra utredningar
            som vi har haft.
          </note>
          <note n="372f7cf8">
            Nu har vi Energikommissionen, och jag hoppas och utgår från att
            den kommer fram till ett mycket bra resultat, som leder till att
            man skyndsamt kan påbörja avställningen. Jag vill understryka
            att det ändå är det som är det viktiga.
          </note>
          <note n="857e0378">
            Jag tyckte inte att tillsättandet av Energikommissionen var nödvändigt,
            i det läge vi befann oss för något eller några år sedan. Då var
            det, liksom det är nu, viktigt att påbörja avvecklingen. Jag hyllar
            ändå att den finns och att den kommer fram till ett resultat,
            som kan användas inom det närmaste året för att påbörja en avveckling
            med minst en reaktor under den här mandatperioden.
          </note>
          <note n="2722c9f5">
            Anf. 83 ANDRE VICE TALMANNEN
          </note>
          <note n="9c604f58">
            Innan jag lämnar ordet till Sten Andersson vill jag tala om att
            det i debattreglerna för interpellationer finns en passus som
            säger, att en ledamot som har förbrukat sina anföranden kan få
            ordet för en replik om längst tre minuter om han eller hon blir
            angripen av en nytillkommen talare.
          </note>
          <note n="c379ab15">
            Varsågod, Sten Andersson.
          </note>
          <note n="bc9b6462">
            Anf. 84 STEN ANDERSSON (m)
          </note>
          <note n="4b3e112e">
            Fru talman! Jag skall inte säga att jag kan riksdagsordningen
            bättre än fru talmannen, men jag tror att det här är fel. Man
            har alltså 6+3+3 minuter om man anmäler sig dagen innan och 6+3
            minuter om man anmäler sig samma dag. Med denna nyordning kan
            vi få många och långa debatter i kammaren framöver.
          </note>
          <note n="22955520">
            Jag begärde ordet bara därför att kdsrepresentanten uttalade
            sitt fulla stöd för Energikommissionen. Med tanke på det anförande
            han höll, i synnerhet om sitt partis agerande, är jag djupt imponerad.
          </note>
          <note n="f600c39f">
            Anf. 85 Statsrådet JÖRGEN
          </note>
          <note n="c71b1e9e">
            ANDERSSON (s)
          </note>
          <note n="d620c9a1">
            Fru talman! Jag tillhörde inte riksdagen när man kom överens
            om att tillsätta Energikommissionen, men jag måste säga att jag
            tycker att det var oerhört klokt att man gjorde det för att ta
            fram ett underlag som vi kommer att ha glädje av när vi skall
            lägga om den svenska energipolitiken, vilket vi skall. Då är det
            nog väldigt viktigt att vi har haft en kommission som har vänt
            uppochned på det tidigare materialet men som också blickar framåt.
            Med tanke på dess mycket starka parlamentariska sammansättning
            och alla de experter på alla tänkbara områden inom energipolitiken
            som är involverade i kommissionen är jag övertygad om att vi kommer
            att få ett utomordentligt fint material för att starta den politiska
            processen.
          </note>
          <note n="130cba04">
            Det var säkert välkommet också för Centerpartiet från en annan
            utgångspunkt: Detta skulle säkert ha blivit en väldigt svår fråga
            att hantera i nya fyrpartiregeringsförhandlingar. Ur den aspekten
            är det väl också klokt att ha haft en energikommission. Jag hoppas
            att vi aldrig mer hamnar i den situationen att ni sitter i fyrpartiförhandlingar!
          </note>
          <note n="febba4cc">
            Överläggningen var härmed avslutad.
          </note>
          <note n="fd00f025">
            14 § Hänvisning av ärenden till utskott
          </note>
          <note n="5c00998d">
            Föredrogs och hänvisades
          </note>
          <note n="df111ff6">
            Proposition
          </note>
          <note n="09f76de4">
            1994/95:199 till socialförsäkringsutskottet
          </note>
          <note n="8067fd25">
            Skrivelser
          </note>
          <note n="6f547ce0">
            1994/95:221 till utrikesutskottet
          </note>
          <note n="0bb1415a">
            1994/95:223 till försvarsutskottet
          </note>
          <note n="45de50bf">
            Förslag
          </note>
          <note n="296407f7">
            1994/95:RR1 till försvarsutskottet
          </note>
          <note n="ace9305e">
            15 § Bordläggning
          </note>
          <note n="d7e450ed">
            Anmäldes och bordlades
          </note>
          <note n="9d2a2755">
            Motioner med anledning av prop. 1994/95:161 Regional politik
          </note>
          <note n="1ac21f31">
            1994/95:A31 av Tom Heyman (m)
          </note>
          <note n="4a571c91">
            1994/95:A32 av Sten Svensson (m)
          </note>
          <note n="7311c794">
            1994/95:A33 av Carl-Johan Wilson (fp)
          </note>
          <note n="3e1becb0">
            1994/95:A34 av Sigge Godin m.fl. (fp,m,mp)
          </note>
          <note n="fca9d5bc">
            1994/95:A35 av Siw Persson (fp)
          </note>
          <note n="8ae1a5b6">
            1994/95:A36 av Birgitta Gidblom (s)
          </note>
          <note n="eca2c6c8">
            1994/95:A37 av Bo Finnkvist m.fl. (s)
          </note>
          <note n="6ef7b59d">
            1994/95:A38 av Hans Andersson m.fl. (v)
          </note>
          <note n="9fa48ba4">
            1994/95:A39 av Lars-Erik Lövdén m.fl. (s)
          </note>
          <note n="e1afbd95">
            1994/95:A40 av Agneta Lundberg m.fl. (s)
          </note>
          <note n="3eb8af7a">
            1994/95:A41 av Elver Jonsson m.fl. (fp)
          </note>
          <note n="846e76a4">
            1994/95:A42 av Erik Arthur Egervärn m.fl.
          </note>
          <note n="d14fb512">
            1994/95:A43 av Sivert Carlsson (c)
          </note>
          <note n="dce96024">
            1994/95:A44 av andre vice talman Görel Thurdin (c)
          </note>
          <note n="0a09c699">
            1994/95:A45 av Bengt Kronblad m.fl. (s)
          </note>
          <note n="4bf6ea11">
            1994/95:A46 av Kjell Ericsson (c)
          </note>
          <note n="4e940c18">
            1994/95:A47 av Gudrun Lindvall m.fl. (mp)
          </note>
          <note n="badd4c92">
            1994/95:A48 av Barbro Johansson m.fl. (mp)
          </note>
          <note n="0774ff94">
            1994/95:A49 av Per Unckel m.fl. (m)
          </note>
          <note n="77d88c5b">
            med anledning av prop. 1994/95:219 Enhetlig räntesättning och
            finansiering av statliga bostadslån m.m.1994/95:Bo10 av Knut Billing
            m.fl. (m)
          </note>
          <note n="e5a20f33">
            Konstitutionsutskottets betänkanden
          </note>
          <note n="3aaac976">
            1994/95:KU45 Ändring i sametingslagen
          </note>
          <note n="e6dc53f1">
            1994/95:KU46 Sekretess i verksamhet avseendeberedskapsförberedelser
            m.m.
          </note>
          <note n="351e5901">
            1994/95:KU48 Arvode m.m. till Sveriges företrädare i Europaparlamentet
          </note>
          <note n="4f487688">
            Finansutskottets betänkande
          </note>
          <note n="093c17ab">
            1994/95:FiU26 Oförutsedda utgifter för budgetåret
          </note>
          <note n="eca421c6">
            1995/96
          </note>
          <note n="71dcfec2">
            Skatteutskottets betänkanden
          </note>
          <note n="13675505">
            1994/95:SkU20 Skattepolitik
          </note>
          <note n="a2ae8987">
            1994/95:SkU21 Företagsskatt
          </note>
          <note n="f7c262d7">
            1994/95:SkU29 Ändringar av vissa förfaranderegler m.m. för punktskatter
          </note>
          <note n="c0190a1c">
            1994/95:SkU34 Dubbelbeskattningsavtal med Malaysia
          </note>
          <note n="d1af65bd">
            1994/95:SkU35 Dubbelbeskattningsavtal med Egypten m.m.
          </note>
          <note n="59b17de4">
            1994/95:SkU36 Ändring i lagen om tullfrihet
          </note>
          <note n="0c9e1068">
            Justitieutskottets betänkanden
          </note>
          <note n="83858947">
            1994/95:JuU20 Ändringar i kriminalvårdslagstiftningen
          </note>
          <note n="31cc54fe">
            1994/95:JuU24 Vissa straffrättsliga frågor
          </note>
          <note n="70bb470a">
            Utrikesutskottets betänkande
          </note>
          <note n="d32d63ff">
            1994/95:UU25 Ytterligare anslag på tilläggsbudget till statsbudgeten
            för budgetåret 1994/95
          </note>
          <note n="7d9a777a">
            Socialutskottets betänkanden
          </note>
          <note n="12957460">
            1994/95:SoU18 Fosterdiagnostik, abort m.m.
          </note>
          <note n="2390502b">
            1994/95:SoU26 Vissa socialtjänstfrågor
          </note>
          <note n="d71e03cf">
            Jordbruksutskottets betänkanden
          </note>
          <note n="ee2bb126">
            1994/95:JoU18 Trädgårdsnäring m.m.
          </note>
          <note n="87d6953e">
            1994/95:JoU19 Lag om EG:s förordning om ekologiskt framställda
            produkter, m.m.
          </note>
          <note n="42e6778c">
            Arbetsmarknadsutskottets betänkanden
          </note>
          <note n="60ec68f4">
            1994/95:AU9 Ny myndighetsorganisation inom arbetslivsområdet
            m.m.
          </note>
          <note n="89a880f9">
            1994/95:AU17 Tillläggsbudget till statsbudgeten för budgetåret
            1994/95
          </note>
          <note n="31b87f49">
            16 § Anmälan om frågor
          </note>
          <note n="895419bb">
            Anmäldes att följande frågor framställts
          </note>
          <note n="f5ecc4ae">
            den 3 maj
          </note>
          <note n="30419c67">
            1994/95:475 av Sten Andersson (m) till civilministern om fristad
            i kyrka
          </note>
          <note n="93cc186b">
            1994/95:476 av Lars G Linder (s) till justitieministern om effekten
            av nedläggning av häktet i Eskilstuna
          </note>
          <note n="1301b22a">
            1994/95:477 av Yvonne Ruwaida (mp) till statsrådet
          </note>
          <note n="1b6cc494">
            Ylva Johansson om levande skolundervisning
          </note>
          <note n="c442cee7">
            den 5 maj
          </note>
          <note n="1a58f959">
            1994/95:478 av Ulla-Britt Hagström (kds) till statsrådet Ylva
            Johansson om föräldrars frivilligarbete i skolan
          </note>
          <note n="aa98f3c0">
            1994/95:479 av Krister Örnfjäder (s) till arbetsmarknadsministern
            om tillfälligt stödområde
          </note>
          <note n="89785b9d">
            1994/95:480 av Krister Örnfjäder (s) till statsrådet
          </note>
          <note n="a2c09eb5">
            Leif Blomberg om lönegaranti
          </note>
          <note n="018c9851">
            1994/95:481 av Krister Zakrisson (s) till kulturministern om
            sameradions utveckling
          </note>
          <note n="2767d77a">
            1994/95:482 av Krister Örnfjäder (s) till finansministern om
            internationella gemenskapsflygplatser
          </note>
          <note n="3c98c6e0">
            1994/95:483 av Andreas Carlgren (c) till arbetsmarknadsministern
            om finska språket
          </note>
          <note n="10b3bc3d">
            Frågorna redovisas i bilaga som fogas till riksdagens snabbprotokoll
            tisdagen den 16 maj.
          </note>
          <note n="226030fe">
            17 § Kammaren åtskildes kl. 16.52.
          </note>
          <note n="a059d1d5">
            Förhandlingarna leddes av andre vice talmannen från sammanträdets
            början t.o.m. 7 § anf. 30 (delvis), av talmannen därefter t.o.m.
            12 § anf. 67 (delvis) och av andre vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
