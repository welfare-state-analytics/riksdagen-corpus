<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1994</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1994</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199495--90</head>
          <docDate when="1994">1994</docDate>
        </div>
      </front>
      <body>
        <div>
          <note n="f7e27967">
            19.00 - 20.02
          </note>
          <note n="41dfdb27">
            Det justerade protokollet beräknas utkomma om 3 veckor
          </note>
          <note n="4a1fb631">
            ______________________________________________________________________
          </note>
          <note n="80d28acb">
            1 § Hänvisning av ärenden till utskott
          </note>
          <note n="614b93f1">
            Föredrogs och hänvisades
          </note>
          <note n="63a51a32">
            Proposition
          </note>
          <note n="5fc29c10">
            1994/95:179 till näringsutskottet
          </note>
          <note n="5a54c3fa">
            Skrivelse
          </note>
          <note n="47f43fac">
            1994/95:198 till skatteutskottet
          </note>
          <note n="87a99457">
            Motioner
          </note>
          <note n="1853f13f">
            1994/95:Ub52-Ub57 till utbildningsutskottet
          </note>
          <note n="17bede57">
            1994/95:Kr5-Kr13 till kulturutskottet
          </note>
          <note n="7c4261e4">
            1994/95:Ju16 till justitieutskottet
          </note>
          <note n="741a3ea6">
            2 § Förnyad bordläggning
          </note>
          <note n="a647db0f">
            Föredrogs men bordlades åter
          </note>
          <note n="a9543168">
            Konstitutionsutskottets betänkanden 1994/95:KU33,
          </note>
          <note n="e668809a">
            KU39 och KU40
          </note>
          <note n="9cdb836c">
            Finansutskottets betänkanden 1994/95:FiU9, FiU14,
          </note>
          <note n="af1e5816">
            FiU16 och FiU17
          </note>
          <note n="d0b2dde0">
            Socialförsäkringsutskottets betänkanden
          </note>
          <note n="9435aacd">
            1994/95:SfU12 och SfU15
          </note>
          <note n="5f5b68fd">
            Kulturutskottets betänkanden 1994/95:KrU17 och
          </note>
          <note n="1108dd1f">
            KrU21-KrU25
          </note>
          <note n="95d328c4">
            Trafikutskottets betänkanden 1994/95:TU18 och
          </note>
          <note n="f79cc1d3">
            TU19
          </note>
          <note n="8598abbb">
            Meddelande om samlad votering
          </note>
          <note n="37133ac6">
            Förste vice talmannen meddelade att Utrikesutskottets betänkanden
            UU21 och UU22samt Justitieutskottets betänkanden JuU13 och JuU16
            skulle avgöras i ett sammanhang efter avslutad debatt.
          </note>
          <note n="b355fe4f">
            3 § Situationen i f.d. Jugoslavien samt Albanien
          </note>
          <note n="995dd3be">
            Föredrogs
          </note>
          <note n="c6d308e1">
            Utrikesutskottets betänkande 1994/95:UU21
          </note>
          <note n="aa21e7a7">
            Situationen i f.d. Jugoslavien samt Albanien
          </note>
          <note n="7adb065d">
            Anf. 1 LENNART ROHDIN (fp)
          </note>
          <note n="c6dc4032">
            Herr talman! Folkmordet i Bosnien har gått in på sitt fjärde
            år. Det är ett ohyggligt faktum som för alltid kommer att stå
            skrivet i Europas historia med skammens och svekets bokstäver.
          </note>
          <note n="a8be6f6d">
            Den 14 april 1993 var det ett år sedan folkmordet i
          </note>
          <note n="df70cc70">
            Bosnien sattes i gång av den serbiske presidenten
          </note>
          <note n="33f22465">
            Milosevics hejdukar i den federala jugoslaviska armén och i de
            bosnienserbiska terroristbanden. I mångt och mycket var det redan
            fullbordat när riksdagen debatterade utrikesutskottets första
            betänkande om
          </note>
          <note n="0044ed61">
            "situationen i det tidigare Jugoslavien". Utrikesministern var
            förhindrad att delta i riksdagens debatt.
          </note>
          <note n="baf351b1">
            Den 23 februari 1994 - nästan två år efter det att folkmordet
            i Bosnien inleddes och två veckor efter massakern på Sarajevos
            marknadstorg - debatterade riksdagen utrikesutskottets andra betänkande
            om
          </note>
          <note n="7394479e">
            "situationen i det tidigare Jugoslavien". Utrikesministern var
            förhindrad att delta i riksdagens debatt även denna gång.
          </note>
          <note n="d6bfbf1e">
            I dag den 19 april 1995 - mer än tre år efter det att folkmordet
            i Bosnien inleddes med en masslakt på flera hundra tusen människor,
            barn, kvinnor och män, med en massflykt på flera miljoner civila
            människor och med en massförintelse av en månghundraårig kultur
            i Europas mitt - debatterar riksdagen utrikesutskottets tredje
            betänkande om "situationen i f.d. Jugoslavien". Trots att vi nu
            också har en biträdande utrikesminister tycks både han och utrikesministern
            vara förhindrade att delta i riksdagens debatt även vid detta
            tillfälle.
          </note>
          <note n="31e83617">
            Herr talman! Inför det kanske mest fruktansvärda som hänt sedan
            Hitler genomförde förintelsen får riksdagen föra debatten utan
            ansvarig företrädare för regeringen. Förutom vid de tillfällen
            som vi som enskilda ledamöter har ställt frågor och interpellationer
            till regeringen har endast vid den aktuella debatten om Bosnien
            den 29 april 1993 - begärd av Folkpartiet liberalernas gruppledare
            Lars Leijonborg -
          </note>
          <note n="535a2508">
            någon utrikesminister deltagit i någon av riksdagens debatter
            om kriget i Bosnien.
          </note>
          <note n="dca98177">
            Som oppositionspolitiker kritiserade Pierre Schori dåvarande
            utrikesministern för hennes bristande närvaro och för passivitet.
            Vid debatten i februari förra året förklarade Pierre Schori i
            ett replikskifte med mig: "Det är oerhört frustrerande att inte
            kunna agera i den tradition som Lennart Rohdin själv belyste,
            dvs.
          </note>
          <note n="c7d2afde">
            kraftfullt, högröstat och med konkreta förslag, aktivt engagerande
            och påtryckande. Men det är oppositionens roll."
          </note>
          <note n="9fc6ec74">
            Sedan dess har biträdande utrikesministern kommit ut med en bok
            med titeln Mellan Maastricht och Sarajevo. Tyvärr fastnade han
            tydligen på vägen.
          </note>
          <note n="d5c1c497">
            I boken finns trots titeln inte ett ord om folkmordet i
          </note>
          <note n="7ae065ef">
            Bosnien - lika litet som det nämndes i Ingvar Carlssons regeringsdeklaration
            i oktober förra året.
          </note>
          <note n="eb316168">
            I den socialdemokratiska regeringens första utrikesdeklaration
            den 22 februari i år ägnades "kriget i f.d. Jugoslavien" två stycken
            mitt i en lång smörgårdsbordsliknande uppräkning av allt världens
            elände. Det fanns inte ett ord om folkmordet i Bosnien, inte ens
            en antydan om den systematiska och väl planerade etniska rensningen
            i syfte att för alltid fördriva ett folk och utplåna en kultur,
            inte ett ord om krigsförbrytarna Milosevic, Karadzic och Mladic.
            Man sade några vackra ord om försoning och fred, men inte ett
            ord om vad som vore en rättvis fred för Bosnien-Hercegovina, folkrättsligt
            erkänt och fullvärdig medlem av de förenta nationer som vår statsminister
            skall göra ännu starkare.
          </note>
          <note n="bb90598e">
            Internationellt har Sveriges regeringar hukat sig bakom det för
            stunden gällande fredsinitiativet, som alltid framställs som det
            enda möjliga och realistiska.
          </note>
          <note n="6b001214">
            Men det har varit möjligt och realistiskt, inte på grund av folkrätten
            utan som en följd av angriparens målmedvetenhet och hänsynslöshet
            och det internationella samfundets handlingsförlamning på grund
            av djupa meningsmotsättningar mellan FN:s säkerhetsråds ständiga
            medlemmar.
          </note>
          <note n="da061bac">
            Herr talman! Det här är bakgrunden till den reservation som Folkpartiet
            liberalerna fogat till utrikesutskottets betänkande. Det är vår
            förhoppning att Sverige skall ta täten i en internationell opinionsbildning
            mot kriget och för Bosnien-Hercegovinas rätt att fortleva som
            en multietnisk stat inom de 1992 folkrättsligt erkända gränserna.
          </note>
          <note n="77312752">
            I den nya värld vi lever i måste det finnas en beredskap för
            att med alla tillgängliga medel hindra extremister av den typ
            som nu under fyra års tid fört det forna Jugoslavien till randen
            av den definitiva katastrofen. Det bör riksdagen ge regeringen
            till känna.
          </note>
          <note n="fe68ce4c">
            Herr talman! Redan den 7 april 1992 antog FN:s säkerhetsråd den
            första i en oändligt lång rad resolutioner för att få slut på
            det ofattbara hatets helvete som bröt loss i början av april i
            den nya republiken
          </note>
          <note n="e100c947">
            Bosnien-Hercegovina - ett land som omedelbart vann internationellt
            folkrättsligt erkännande och som redan den 22 maj upptogs som
            fullvärdig medlem av FN.
          </note>
          <note n="121e245a">
            Sedan dess har säkerhetsrådets resolutioner följt som på ett
            radband. Sanktioner infördes mot den entydigt utpekade skyldige,
            regimen i Belgrad. FN-
          </note>
          <note n="f67f5670">
            trupper har utplacerats för att säkerställa humanitärt bistånd
            till den drabbade civilbefolkningen. Flygförbud har införts över
            Bosnien. Städer och områden som utsatts för månads- eller årslång
            belägring och terrorbeskjutning med tungt artilleri har förklarats
            som av FN skyddade zoner. En krigsförbrytartribunal har inrättats
            för att ställa de skyldiga till ansvar för ett folkmord som döpts
            till "etnisk resning".
          </note>
          <note n="aed1d283">
            Men vi får inte döma FN och FN-tanken för omvärldens uppgivenhet
            inför den serbiska terrorn. FN-
          </note>
          <note n="2e95c453">
            stadgan ger varje medlemsnation rätten till självförsvar inför
            angrepp och varje annan medlemsstat rätten att komma till den
            angripnes försvar. FN-stadgan ger
          </note>
          <note n="86a1d0f9">
            FN rätten att med de medel som krävs upprätthålla eller återställa
            internationell fred och säkerhet. FN:s misslyckande är inte FN-tankens
            misslyckande utan dess medlemsstaters, och då främst de ständiga
            medlemmarna i säkerhetsrådet.
          </note>
          <note n="d2c1755f">
            Herr talman! Den etniska rensningen i Bosnien-
          </note>
          <note n="d1f0d3b6">
            Hercegovina hade planerats och förberetts i detalj långt innan
            april 1992. Den hade planerats av den serbiske presidenten Milosevic
            och den serbdominerade federala jugoslaviska armén. Redan sommaren
          </note>
          <note n="bdf967d1">
            1991 - när kriget knappt hade inletts i Slovenien och
          </note>
          <note n="9757e3d9">
            Kroatien - låg planerna klara. Nio månader innan
          </note>
          <note n="623255a7">
            Sarajevos belägring inleddes hade den federala armén omgrupperat
            sig och mobiliserat på strategiska positioner över hela Bosnien.
            Resten var bara ett spel i avvaktan på lämpligt tillfälle att
            sätta planerna i verket.
          </note>
          <note n="ab15ca86">
            I senaste numret av den ansedda amerikanska tidskriften Foreign
            Affairs sammanfattar den siste amerikanske ambassadören i Belgrad,
            Warren Zimmermann, sina upplevelser åren 1989--1992. I ett av
            sina sista samtal med Karadzic frågar han denne vad huvudstaden
            i det etniskt rena serbiska Bosnien skall vara. Karadzic svarar
            prompt Sarajevo.
          </note>
          <note n="77be39f4">
            Zimmermann frågar hur en stad med 50 % muslimsk befolkning och
            bara 30 % serber kan vara huvudstad bara för serberna. Karadzic
            svarar att staden skall delas. Zimmermann gör i tankarna en jämförelse
            mellan Sarajevo, symbolen för en multietnisk harmoni, och det
            av muren delade Berlin och frågar Karadzic om denne menar som
            i Berlin. Ja, svarar Karadzic, vår vision av Sarajevo är som Berlin
            när muren ännu stod kvar.
          </note>
          <note n="bc88c015">
            På bara några månader var de serbiska krigsmålen i praktiken
            uppnådda. Sommaren 1992, när Londonkonferensen inkallades, var
            merparten av folkmordet redan genomfört. Över 200 000 dödade,
            flera miljoner på flykt från sina hem, med planens avsikt att
            aldrig tillåtas återvända. Sedan dess har den serbiska strategin
            varit en förödmjukande kattens lek med råttan med FN:s och världssamfundets
            valhänta försök att upprätthålla skenet av ett försvar för FN-
          </note>
          <note n="af9da4d5">
            stadga och folkrätt.
          </note>
          <note n="08445e17">
            Herr talman! Redan för tre år sedan, den 1 juni
          </note>
          <note n="1e5fd1ac">
            1992, mindre än två månader efter det att den serbiska belägringen
            av Sarajevo inletts, skrev den serbiske skriftställaren Stojan
            Cerovic i Belgradtidningen
          </note>
          <note n="2202d98e">
            Vremje:
          </note>
          <note n="488547dd">
            "I det bosniska kriget har de som vill förstöra och dela Bosnien,
            och till och med Sarajevo, ett enormt försprång. De kan kriga
            fritt, avslappnat och utan några som helst skrupler, eftersom
            de för varje dag kommer allt närmare sitt mål. Oskyldiga offer
            och olika illgärningar påskyndar bara processen. - - -
          </note>
          <note n="297c4ccc">
            men Karadzic räknar kallt med att man till sist kommer att sätta
            sig ner vid kartbordet för att dela upp det hela - så fort man
            har slutfört delningen i människors hjärtan."
          </note>
          <note n="e27f2209">
            Nog har Karadzic blivit bönhörd över hövan.
          </note>
          <note n="c50a771a">
            Varje nytt fredsförslag har tvingat den bosniska regeringen till
            reträtt. Inför omvärldens oförmåga att sätta stopp för den etniska
            rensningen tvingas regeringen i
          </note>
          <note n="13e3870d">
            Sarajevo acceptera den ena delningsplanen efter den andra. Varje
            gång påstår fredsmäklarna att detta är sista eftergiften och att
            bosnienserberna måste anta förslaget. Sedan börjar det om igen.
          </note>
          <note n="4fd11199">
            Omvärlden har passivt åsett det som sker bakom dimridåer av förledande
            anspelningar på historisk oförmåga hos folken på Balkan att leva
            tillsammans i fred. Det är förklaringar lika historiskt träffande
            för resten av Europa, och som därför i grunden skulle förneka
            varje tanke på fredlig samlevnad mellan Europas folk.
          </note>
          <note n="ee3ab548">
            Längtan efter en fredlig samlevnad i frihet och demokrati är
            stark också hos folken på Balkan. Serber, kroater och bosnier
            kan leva tillsammans. De vill leva tillsammans. Det är vi som
            i våra eftergifter inför terrorister och extrema nationalister
            bekräftar dessas förvridna hjärnspöken och förråder de många människornas
            vilja till fredlig samlevnad.
          </note>
          <note n="f3ee0673">
            Herr talman! I grunden handlar det om folkrätten.
          </note>
          <note n="2718eb44">
            Bosnien-Hercegovina är en suverän stat, medlem av
          </note>
          <note n="acbca0c5">
            FN och OSSE, som hotas av utplåning genom väpnad aggression.
            De bosniska muslimerna håller på att utrotas eller fördrivas från
            sina hemtrakter i etniska rensningsaktioner. Spridningsriskerna
            är mycket stora om inte kriget i Bosnien bringas till ett slut.
            FN:s auktoritet kommer att skadas, kanske irreparabelt, om organisationen
            misslyckas i Bosnien-Hercegovina, också det en del av "Our Global
            Neighbourhood".
          </note>
          <note n="3ab30c9a">
            Dagen före julafton skrev den tidigare folkrättssakkunnige vid
            UD, Bo J. Theutenberg, i DN: "Hur kan fasor som nu i de ex-Jugoslaviska
            provinserna hända? Och framför allt varför görs inget för att
            stoppa massakrerna. Det är rent ut en skam att varken FN,
          </note>
          <note n="75cbd34a">
            Nato eller ESK, och vilka bokstavsbeteckningar som nu än förekommer,
            förmått att ?sätta respekt bakom folkrättens regelsystem och budskap´.
            Och vad har
          </note>
          <note n="cadcf9fb">
            Sverige, ett land som länge fört ?folkrättens fana´ högt egentligen
            gjort? Har Sverige några idéer? I så fall hörs de inte! Var är
            engagemanget för att ?stadga upp´
          </note>
          <note n="6b5032db">
            och återupprätta respekten för det folkrättsliga regelsystemet?
            Är vad som nu händer inte lika upprörande som någonsin det som
            hände i Vietnam och vid den sovjetiska inmarschen i dåvarande
            Tjeckoslovakien, och då syntes minsann protesterna och engagemanget,
            och som ju på sikt också fick in utvecklingen i andra banor."
          </note>
          <note n="b982a82f">
            Han fortsatte:"Ett generat mummel hörs nu från
          </note>
          <note n="0306cfae">
            Nato, EU (som kapitalt misslyckats med en gemensam europeiska?approach´),
            och ESK - en kapitulation för vissa kretsars rent brottsliga verksamhet
            och en attityd av ´vi tvår våra händer´ som nästan får
          </note>
          <note n="04d4086b">
            Chamberlains besök hos Hitler i München att komma i skymundan.
            Och dödandet fortsätter, Ja, så illa är det.", slutade Bo J. Theutenberg.
          </note>
          <note n="5e145235">
            Herr talman! FN-trupperna har systematiskt, ibland i månader,
            förhindrats att tillse att den humanitära hjälpen når fram. De
            skyddade zonerna utsätts för systematisk strypning och artilleribeskjutning
            utan att
          </note>
          <note n="f98ea55e">
            FN ingriper. Flygförbudet över Bosnien skändas. Nu häver FN sanktionerna
            mot Milosevic, bara han förklarar sig nöjd med att ha uppnått
            det som var folkmordets ursprungliga syfte.
          </note>
          <note n="25dd9505">
            Det enda FN effektivt förmått uprätthålla är det mot Bosnien
            aldrig avsedda vapenembargot. Det förhindrar ensidigt den angripne
            att försvara sig mot det tunga serbiska artilleri som i tre år
            bombat Bosniens städer och byar till ruiner inför ögonen på ett
            FN
          </note>
          <note n="6e0681e9">
            som tvingas se på.
          </note>
          <note n="cbdf8d02">
            Herr talman! I utskottets betänkande finns inte heller ett ord
            om folkmordet. Med en eufemism skriver man i stället att "Sedan
            1992 har, med tidvis skiftande intensitet, väpnade strider pågått
            i Bosnien-
          </note>
          <note n="12a79df4">
            Hercegovina." Varför? I vilket syfte? Av vem? Här lämnar betänkandet
            lika få svar som regeringen.
          </note>
          <note n="15c3cba3">
            För att undvika dessa frågor kommer företrädarna för utskottets
            majoritet i dagens debatt säkert att koncentrera sig på frågan
            om vapenembargots hävande, vilket varken motionen eller reservationen
            kräver.
          </note>
          <note n="45f390d6">
            Däremot konstaterar vi, att när kriget nu gått in på sitt fjärde
            år utan att något slut är i sikte, utgör vapenembargot i kombination
            med FN:s oförmåga att komma till Bosniens skydd, i enlighet med
            föreskrifterna i
          </note>
          <note n="bc2534b1">
            FN-stadgans kapitel 7, ett svårt moraliskt dilemma. Ju längre
            folkmordet tillåts fullbordas desto svårare blir det att försvara
            ett vapenembargo som ensidigt slår mot den angripne.
          </note>
          <note n="33dc1165">
            Kanske löser sig den moraliska konflikten genom att omvärlden
            ser mellan fingrarna. Som så mången gång förr firar hyckleri och
            dubbelmoral stora triumfer. Tre års vapenembargo har inte förhindrat
            ett folkmord. Den etniska rensningens resultat har däremot befästs.
            I dagarna har en bättre beväpnad bosnisk regeringsarmé satt Karadzic
            under press. Nu ropar han på förhandlingslösningar. Är paradoxen
            den att endast militära bosniska framgångar kan tvinga bosnienserberna
            till verkliga fredsförhandlingar? Då måste väl omvärlden sätta
            fredsförhandlingarna under än större press?
          </note>
          <note n="4ce12da0">
            Tystnaden inför folkmordet i Bosnien är ett svek mot alla de
            människor i Bosnien - serber, kroater och bosnier - som aldrig
            velat annat än att leva i fred med varandra. Men det är också
            ett svek mot folkrätten och mot de grundläggande värden som all
            mellanmänsklig samlevnad förutsätter. Därför får aldrig tystnaden
            inför folkmordet i Bosnien bli total.
          </note>
          <note n="351e7495">
            Jag yrkar bifall till reservationen till utrikesutskottets betänkande
            21.
          </note>
          <note n="792b6f6f">
            Anf. 2 ANNELI HULTHÉN (s)
          </note>
          <note n="eddb2d97">
            Herr talman! Denna debatt gäller, som vi redan har blivit upplysta
            om, utrikesutskottets betänkande angående situationen i f.d. Jugoslavien
            och Albanien.
          </note>
          <note n="7be95423">
            I detta betänkande behandlar utskottet motioner och har väckts
            bl.a. under den allmänna motionstiden. Det är motionerna U608
            från Vänsterpartiet, U611 från
          </note>
          <note n="8a83aa04">
            Miljöpartiet, U623 och U634 från Folkpartiet, U639
          </note>
          <note n="19a8dfca">
            från Centerpartiet. Jag börjar med att yrka bifall till utskottets
            skrivningar.
          </note>
          <note n="15d7afcb">
            Bakom utskottsbetänkandets formella titel och den något torra
            inledningen döljer sig en katastrof, ett öppet sår på vår kontinent.
            Ingen, inte ens den störste pessimist, skulle någonsin ha kunnat
            föreställa sig att det vi i dag debatterar skulle bli den sanning
            som vi kan se framför oss. Men verkligheten överträffar stundom
            vår vildaste fantasi. Människans grymhet överskriver de gränser
            vi trodde vara möjliga.
          </note>
          <note n="65193f82">
            I den ofattbara realiteten vänds vapen mot före detta goda grannar.
            Etnisk rensning blir ett ord som innefattas i vår begreppsvärld.
            Systematiska våldtäkter och tortyr är bara några av de brott mot
            de mänskliga rättigheterna som begåtts i det f.d. Jugoslavien.
          </note>
          <note n="59a420bc">
            Rättsstatens principer har ett otal gånger brutits.
          </note>
          <note n="186f7127">
            Ingen är oberörd av det som sker i f.d. Jugoslavien. Alla känner
            vi en upprördhet, ibland också en uppgivenhet, upprördhet över
            att det som sker verkligen sker, uppgivenhet över hur långsamt
            det går att skapa fred i området. Detta betänkande döljer bakom
            sin rubrik också många och svåra tankeställare om hur vi i framtiden
            skall kunna skapa fred på ett fredligt sätt.
          </note>
          <note n="b76d048a">
            Omvärlden har inte betraktat detta inferno med likgiltighet.
            Försök har gjorts för att skapa fred i området, en fred grundad
            på demokrati och samexistens mellan olika etniska, politiska och
            religiösa grupper.
          </note>
          <note n="6988d276">
            Än så länge har ingen framgång uppnåtts.
          </note>
          <note n="78f30401">
            Herr talman! Sverige har inte förhållit sig passivt i denna konflikt,
            vilket man lätt kan få uppfattningen av när man läser motion U634
            av Folkpartiet och hörde den tidigare talarens inlägg. Sverige
            har ett stort engagemang i Bosnien-Hercegovina, inte minst genom
            våra FN-trupper. Sverige har visat sitt stöd för Bosnien-Hercegovina
            som självständig stat och mångkulturellt samhälle i sina kontakter
            med parterna och också i andra internationella sammanhang. Vi
            vidhåller denna uppfattning. Så måste det förbli: Bosnien-
          </note>
          <note n="61b70da9">
            Hercegovina måste förbli den självständiga stat som det en gång
            varit.
          </note>
          <note n="02143ed5">
            Många fredsförslag har stoppats i papperskorgen, men det senaste
            som varit aktuellt för området är det från den s.k. kontaktgruppens
            sida. Det innebär en territoriell uppdelning av Bosnien-Hercegovina,
            där landet till ytan skulle delas upp i ungefär två lika delar
            som skulle förenas i en union. Detta skulle bevara
          </note>
          <note n="ead4e95a">
            Bosnien-Hercegovina som en folkrättslig enhet. Man kan tycka
            att det är en eftergift för den etniska rensningen som förslaget
            innebär. Men utskottet vill understryka att fredsförslaget också
            innehåller viktiga element som är avsedda att motverka effekterna
            av den etniska rensningen, så att den inte skall bli bestående.
          </note>
          <note n="a911656d">
            Ett krig, en konflikt är sällan rättvis eller rationell.
          </note>
          <note n="0af9b778">
            Den är inte heller mänsklig och tar inte hänsyn till några humana
            värderingar. Det kan kännas orättfärdigt att sanktionslättnader
            görs mot Serbien-
          </note>
          <note n="a48db9f4">
            Montenegro. Förhoppningen är att detta skall motivera regimen
            i Belgrad att ta steg mot fred och acceptera det internationella
            samfundets vilja. Det är också utskottsmajoritetens övertygelse
            att en fredlig och bestående lösning bara kan komma till stånd
            genom förhandlingar. I förhandlingar sker ett givande och ett
            tagande. Dessutom skall sanktionslättnaderna ses i ett helhetsperspektiv,
            där en långsiktig strävan är att just uppnå en stabil fred i området.
          </note>
          <note n="3a99490c">
            Det är av denna anledning, dvs. tron på förhandlingslösningar,
            som utskottsmajoriteten klart tar avstånd från ett hävande av
            vapenembargot, som yrkande 4 i motion U634 ger uttryck för. Det
            skulle inte bara riskera förutsättningarna för FN:s närvaro i
            området. Det skulle också innebära stora risker för Bosnien-Hercegovinas
            fortlevnad. Ytterligare vapen i området skulle förmodligen förorsaka
            ännu mera våld och ännu mer lidande. Majoriteten avvisar därför
            detta synsätt, som motionärerna ger uttryck för.
          </note>
          <note n="f5b739f4">
            Tolerans, ömsesidig respekt och en demokratisk utveckling är
            det som kan ge området en stabil och fredlig utveckling. Det är
            en lösning som är nödvändig, inte bara för f.d. Jugoslavien utan
            för hela Europa.
          </note>
          <note n="d4d40923">
            Herr talman! Med detta anses yrkandena 1-3 samt yrkande 5 i motion
            U634 som besvarade samt yrkande 4 som avstyrkt.
          </note>
          <note n="5968e6fb">
            I detta betänkande behandlas inte endast området
          </note>
          <note n="c199b0d2">
            Bosnien-Hercegovina utan också Kosovo. Det som sker i Kosovo
            i dag är en minst lika olycklig och oönskad utveckling som den
            i Bosnien-Hercegovina, även det inte sker i det formella krigets
            namn. Otaliga rapporter vittnar om övergrepp på det kosovoalbanska
            folket från de serbiska myndigheternas sida. Det tidigare apartheidsystemet
            i Sydafrika har i andra sammanhang använts som liknelse, och det
            är knappast någon överdrift. I likhet med många motionärer anser
            utskottet att en lösning på Kosovoproblematiken är nödvändig för
            hela området.
          </note>
          <note n="0baa288c">
            Utskottet förutsätter också att regeringen fortsätter sina ansträngningar
            att få till stånd ett serbiskt medgivande till utplacerandet av
            OSSE-missioner i området. Utskottet utgår från att Sverige fortsätter
            att aktivt agera för att få läget beträffande de mänskliga rättigheterna
            i Kosovo uppmärksammat internationellt.
          </note>
          <note n="9d596712">
            Utskottet utgår dessutom från att den svenska uppfattningen gällande
            sanktionerna mot Serbien-
          </note>
          <note n="ff953137">
            Montenegro också i framtiden skall göras avhängiga av läget i
            Kosovo. Detta är ett synsätt som Sverige tidigare framfört i internationella
            sammanhang men som tyvärr inte har fått gehör.
          </note>
          <note n="7143f931">
            Herr talman! Med det anförda betraktar utskottet motionerna U608
            yrkandena 1 och 2, U611 yrkandena 1, 2, 3 och 4, U623 yrkandena
            2 och 3 samt U639
          </note>
          <note n="9b13e8c5">
            yrkandena 1, 2 och 3 som besvarade. Utskottet avstyrker yrkande
            1 i motion U623.
          </note>
          <note n="d6dfe4db">
            Motion U623 upptar också läget i Makedonien.
          </note>
          <note n="a16df516">
            Motionens yrkande sammanfaller i allt väsentligt med den politik
            som Sverige hittills bedrivit gentemot
          </note>
          <note n="2173fa5a">
            Makedonien. Sverige har såväl inom EU som i bilaterala kontakter
            uppmanat Grekland att slå in på en samförståndspolitik i förhållande
            till Makedonien.
          </note>
          <note n="990e8bc1">
            Greklands blockad mot Makedonien har också kritiserats. Sverige
            har på olika sätt, inte minst genom våra
          </note>
          <note n="852c455a">
            FN-trupper och OSSE-missionen i Skopje, givit sitt stöd till
            Makedonien.
          </note>
          <note n="d23984ff">
            Med det anförda betraktar utskottet yrkandena 5
          </note>
          <note n="913c1803">
            och 7 i motion U623 som besvarade.
          </note>
          <note n="e0086010">
            En annan del av detta område som behandlas i utskottets betänkande
            är Slovenien. Utskottet beklagar i likhet med motionären till
            U623 att Sloveniens möjligheter att inleda förhandlingar med EU
            om ett associationsavtal försenats på grund av den situation som
            råder. Utskottet välkomnar desto mer de förhandlingar mellan EU
            och Slovenien som har kunnat inledas.
          </note>
          <note n="6c7e982e">
            Därför anser också utskottet yrkande 9 i motion U623
          </note>
          <note n="8c9af75e">
            som besvarat.
          </note>
          <note n="6b12dab2">
            Ytterligare en del i området, eller egentligen utanför området
            men ändå en del som berörs av den explosionsrisk som finns, är
            Albanien. Det är ett eget land, ett av de fattigaste i Europa.
            Detta område berörs också i utskottets betänkande. Albanien har
            lyckats i sina försök att ta steg mot en demokratisk och ekonomisk
            utveckling. Sverige har försökt att bidra genom att ge humanitärt
            bistånd och betalningsbalansstöd. Ett ökat stöd genom EU förväntas
            också ges under förutsättning att den demokratiska processen i
            Albanien fortsätter. Sverige stödjer också OSSE
          </note>
          <note n="a3e582b9">
            i det arbete som syftar till att förebygga ytterligare konflikter
            med etniska övertoner i området.
          </note>
          <note n="a3acebd1">
            Det är också utskottets förhoppning att det stöd som ges kan
            förebygga ytterligare spridning av konflikterna på Balkan och
            motivera Albanien till att fungera som en fortsatt modererande
            kraft i området.
          </note>
          <note n="9fb9149e">
            Med det anförda betraktar utskottet yrkande 8 i motion U623 som
            besvarat.
          </note>
          <note n="c6abc7fc">
            Herr talman! Konflikten i f.d. Jugoslavien har satt det internationella
            samfundet på hårda prov. Även om tappra försök har gjorts återstår
            mycket att önska.
          </note>
          <note n="9a560af3">
            Snabbare reaktioner, effektivare samordning och ett klarare politiskt
            ställningstagande är några av de inslag som man skulle vilja se
            mer av. Men det visar också på nödvändigheten av ytterligare internationellt
            samarbete och en gemensam internationell dagordning. Med mer makt
            och mer vapentvång löses sällan konflikter eller tvistemål. En
            förfördelad part önskar oftast att återupprätta sin heder. Därför
            måste alla ansträngningar utmynna i att skapa en fred som inte
            bara är en ögonblickets lycka utan en långsiktigt stabil situation.
          </note>
          <note n="c6a9d63a">
            Det bosniska folket har tillsammans med andra civila i detta
            område fått utstå ohyggligheter under de senaste tre åren. Vi
            kan inte glömma, vi skall inte glömma, men vi måste också försöka
            tro på en framtid och en fred och mitt i dysterheten tänka på
            den dag då gevären tystnat. Återuppbyggnad och återvändo är begrepp
            som vi måste våga börja använda, även om dagsläget är det mörkast
            möjliga.
          </note>
          <note n="f0c5a1b5">
            Med detta, herr talman, yrkar jag bifall till utskottets hemställan.
          </note>
          <note n="33f5c1bb">
            Anf. 3 LENNART ROHDIN (fp) replik
          </note>
          <note n="6e82f376">
            Herr talman! Anneli Hulthén sade inledningsvis att ingen kunde
            tro att det skulle gå så illa. Visst, det instämmer vi alla i.
            Hon sade att ingen är oberörd.
          </note>
          <note n="28325384">
            Det tror inte jag heller. Men varför kan man då inte skriva om
            det folkmord som faktiskt äger rum? Varför kan man inte skriva
            om krigsförbrytarna?
          </note>
          <note n="f1b943c4">
            Bosnien måste förbli en sammanhållen stat, sade
          </note>
          <note n="14e5a628">
            Anneli Hulthén. Men hur förverkligar man detta vid en territoriell
            delning? Det är inte fråga om att det bara finns en stol i FN:s
            generalförsamling. Kroatien är ett fruktansvärt exempel på hur
            frågan kan hanteras.
          </note>
          <note n="823432ff">
            I debatten för ett år sedan sade Pierre Schori: Nu gäller det
            att gå vidare. FN måste gå vidare och arbeta för ett snabbt utvidgande
            av Sarajevomodellen till att omfatta alla de andra stridszonerna.
            Här måste både riksdag och regering ge sin uppfattning klart till
            känna och vara pådrivande krafter.
          </note>
          <note n="440f6d22">
            I Bihac före jul kollapsade FN slutgiltigt. Hur protesterade
            den socialdemokratiska regeringen mot säkerhetsrådets handlingsförlamning?
          </note>
          <note n="93e2a39a">
            Anneli Hulthén sade vidare att det enda möjliga är en förhandlingslösning.
            Det är vi alla överens om.
          </note>
          <note n="96084900">
            Men förhandlingslösningar kan se väldigt olika ut.
          </note>
          <note n="8a51f2cf">
            Hur skulle gettot i Warszawa ha förhandlat fram en förhandlingslösning?
            Vad är en förhandlingslösning?
          </note>
          <note n="c56b219e">
            Vad är våra krav på innehållet i en förhandlingslösning? Vilket
            tryck utsätter vi och Sveriges regering fredsprocessen för för
            att uppnå den förhandlingslösning som vi tycker vore rättvis för
            Bosnien-
          </note>
          <note n="42893e26">
            Hercegovina?
          </note>
          <note n="b9058aa7">
            Anf. 4 ANNELI HULTHÉN (s) replik
          </note>
          <note n="f0786137">
            Herr talman! Jag tycker att utskottet beskrivit situationen i
            f.d. Jugoslavien väldigt tydligt i betänkandet. Däremot kan jag
            inte ställa upp på sådana skrivningar som Lennart Rohdin har gjort
            i sin motion om f.d. Jugoslavien. Det är inte bara fråga om att
            ta hedern av FN, OSSE, Sveriges regering och alla andra. I
          </note>
          <note n="d1cf253a">
            motionen tar man också hedern av alla över huvud taget som har
            tänkt en tanke som möjligtvis kan leda till en fredlig förhandlingslösning
            i Bosnien-
          </note>
          <note n="f1f2aff9">
            Hercegovina. I stället lämnar man öppet för lösningar som man
            själv inte beskriver med ord.
          </note>
          <note n="1b9a94d2">
            Jag vidhåller att denna konflikt endast kan lösas vid förhandlingsbordet.
            Naturligtvis kan förhandlingslösningar ser ut på olika sätt. Men
            det förutsätter ju att alla inblandade parter finns med vid förhandlingsbordet.
            Något annat kan knappast vara möjligt. Det må vara hänt att det
            känns både frustrerande och uppgivet att behöva sätta sig vid
            förhandlingsbordet med dem som en gång startat denna konflikt.
            Trots allt är det nödvändigt. Annars kommer det att aldrig kunna
            bli en lösning som alla kan ställa upp på och acceptera.
          </note>
          <note n="fba37173">
            Annars lägger vi bara lock på en krutdurk och låter den explodera
            någon annan gång.
          </note>
          <note n="f12e80d0">
            Anf. 5 LENNART ROHDIN (fp) replik
          </note>
          <note n="19096f3e">
            Herr talman! Som jag sade i min första replik sade den nuvarande
            biträdande utrikesministern för ett år sedan att man nu måste
            gå vidare och utvidga Sarajevomodellen till att omfatta alla de
            andra stridszonerna. Riksdag och regering måste vara pådrivande.
          </note>
          <note n="6c7b9483">
            Debatten i dag handlar om huruvida riksdagen skall ge regeringen
            till känna att vi vill se just detta som oppositionspolitikern
            Pierre Schori sade för ett år sedan, nämligen att regering och
            riksdag är mer pådrivande i den internationella debatten.
          </note>
          <note n="ef73b48a">
            Då handlar det faktiskt om vilken förhandlingslösning som skall
            uppnås, inte om vi skall ha en förhandlingslösning. Det handlar
            om vilken fred vi skall ha, inte om vi skall ha fred. Det handlar
            om vilken försoning som vi vill uppnå, inte om vi skall ha en
            försoning. Där finns det inte några klara besked, inte heller
            i utskottets majoritets betänkande.
          </note>
          <note n="778cbd8e">
            Anneli Hulthén sade att motionen och reservationen kritiserar
            alla och allt som tänkts. Det är inte sant.
          </note>
          <note n="c4ece5f4">
            Det är dessutom så, vilket bekräftats senast av Warren
          </note>
          <note n="afce769c">
            Zimmermanns inlägg i Foreign Affairs, att allt fler av dem som
            haft ansvar för olika ageranden i fredsprocesserna fram till nu
            öppet börjar erkänna att de gjort fel från början. Man drog fel
            slutsatser. Man hade inte klart för sig vad krigsförbrytarna hade
            i sikte och hur målmedvetna och hänsynslösa de var för att uppnå
            sina mål.
          </note>
          <note n="7c406f9a">
            Som jag sade i mitt anförande är det först när den bosniska regeringen
            de senaste dagarna börjar trycka tillbaka bosnienserberna litet
            som Karadzic börjar ropa på förhandlingar. Han förstår vad det
            innebär att sätta press. Det är det riksdagen bör ge regeringen
            till känna.
          </note>
          <note n="b8b305eb">
            Anf. 6 ANNELI HULTHÉN (s) replik
          </note>
          <note n="b0d41a09">
            Herr talman! Jag tycker att den beskrivning som
          </note>
          <note n="15dbd915">
            Lennart Rohdin gör av sin egen motion är något förskönande. Det
            som jag vänder mig emot är skrivningar som "sittningar med syfte
            att anpassa föregående styckningsplan till de bosnienserbiska
            fascisternas senaste landvinningar". Ordet sittningar syftar på
            de förhandlingsförsök som gjorts tidigare. Hela motionen utmynnar
            i en kritik och emellanåt ett språkbruk som man kanske inte förväntar
            sig av en riksdagsledamot om vare sig FN eller några andra internationella
            organ. Det är en misstänksamhet som är på gränsen till en mycket
            pessimistisk bild av det som har hänt. Det må vara så att det
            internationella samfundet har varit naivt under denna konflikt
            i tron att man tidigare skulle ha kunnat få en lösning och uppnå
            det man ville uppnå.
          </note>
          <note n="2d633267">
            Det är möjligt att man kunde ha gjort på ett annat sätt. Men
            nu är det inte så, vare sig i förhandlingar eller konflikter där
            mer än en är inblandad. Hela tiden måste ett resonemang pågå.
            Hela tiden måste förändringar göras. Hela tiden måste utvecklingen
            gå framåt.
          </note>
          <note n="efdc9d7b">
            Det är inte så att Sverige, den svenska regeringen eller utrikesutskottets
            majoritet sitter med en fredsplan i fickan som man nekar Lennart
            Rohdin att få se. Jag tror att man är medveten om att detta är
            en process och att det inte finns en enda lösning, även om vi
            i dag, med det vi vet, skulle kunna säga: Detta hade varit det
            bästa.
          </note>
          <note n="d0075a89">
            Anf. 7 GÖRAN LENNMARKER (m)
          </note>
          <note n="839036e2">
            Herr talman! Det har snart gått fyra år sedan de jugoslaviska
            krigen började och över tre år sedan det bosniska kriget började.
            Uppmarschen till krigen vintern 1990/91 var en period av djupt
            misslyckande i den europeiska utrikespolitiken. Det var i bästa
            fall dålig analys, ofta direkt felaktig. Det var splittrat och
            oengagerat. Ursäkten kan naturligtvis vara att man satt och tittade
            på TV vad som hände borta i Kuwait under denna tid. Det skymde
            mycket av den uppmarsch som skedde.
          </note>
          <note n="e01bb622">
            Som tidigare påtalats handlade det om en mycket målmedveten och
            nästan i detalj planerad aggression.
          </note>
          <note n="eb1bdca2">
            Milosevic, det serbiska socialistpartiet, den jugoslaviska armén
            och olika former av gäng i Kroatien och
          </note>
          <note n="7132c6d4">
            Bosnien-Hercegovina var de som utövade aggressionen. Vukovar,
            Osijek, Dubrovnik och Sarajevo har inte precis varit resultat
            av gerillakrig utan av ett målmedvetet förstörande av städer med
            tungt artilleri.
          </note>
          <note n="e63772ab">
            Lärdomen av det är att detta inte är en etnisk konflikt utan
            en planerad konflikt, en avsiktlig aggression.
          </note>
          <note n="8c204e68">
            De analyser man ibland ser som hävdar att det skulle vara något
            slags inneboende oförmåga att handskas med etniska skillnader
            i Balkan i största allmänhet och kanske speciellt i Bosnien-Hercegovina
            eller Kroatien är i grunden fel. Men allt eftersom konflikten
            har vuxit fram har naturligtvis också hatet kommit att växa fram
            till följd av konflikten. Men det är en annan sak.
          </note>
          <note n="e43e744c">
            Det är också sant att FN, som enligt artikel 51 säger att ett
            land har rätt till självförsvar och att gå in i allianser och
            försvara sin integritet, inte har förmått göra detta. Vi känner
            till några sådana fall tidigare i historien. Korea och Kuwait
            är väl de mest kända.
          </note>
          <note n="76d33def">
            Men bekymret är inte FN:s i grunden. Det är medlemsstaternas.
            Vi får då gå till oss själva. Huvuddelen av FN:s medlemsstater
            resonerar som Sverige. Man är inte beredd att inskrida till ett
            annat lands försvar.
          </note>
          <note n="5eb76a47">
            Denna riksdag, alla partier, har de restriktionerna för
          </note>
          <note n="5a98f111">
            Sverige. Många andra länder har precis samma restriktioner.
          </note>
          <note n="e5689232">
            EG, som det hette på den tiden, hade inget mandat att över huvud
            taget syssla med utrikespolitik. NATO
          </note>
          <note n="ab32229a">
            hade heller inget mandat att syssla med annat än försvar av det
            egna territoriet och fick inte agera utanför det. När man inte
            hade det bästa alternativet, att först hjälpa Kroatien och sedan
            Bosnien att försvara sig själva, fick man gå på ett annat alternativ,
            ett sämre alternativ. Det kanske var det näst bästa eller möjligen
            det näst sämsta. Det var Jugoslavienkonferensen, kontaktgruppen,
            medlarna, humanitära insatser och så småningom skyddsstyrkor.
            Jag tror faktiskt att detta i fråga om det bosniska kriget ledde
            till att Bosnien-
          </note>
          <note n="b45a634c">
            Hercegovina finns kvar som en kraftigt beskuren men dock självständig
            stat. Det hade sett mycket värre ut om inte dessa insatser gjorts.
            Jag tror att Bosnien-
          </note>
          <note n="6fe4f3ed">
            Hercegovina hade varit delat mellan Serbien och
          </note>
          <note n="44a5a1c7">
            Kroatien om inte dessa insatser hade kommit till stånd. Det är
            inte det bästa alternativet, jag upprepar det. Men i detta fall
            är det ett mindre dåligt alternativ än den totala utplåningen
            av Bosnien-Hercegovina, som jag tror hade blivit följden om ingenting
            alls hade gjorts.
          </note>
          <note n="61216b99">
            Vi skall också komma ihåg att stora delar av Bosnien-Hercegovinas
            försörjning - mat varje dag -
          </note>
          <note n="863b33d1">
            kommer via det internationella samfundet, framför allt västvärlden
            och EU. Det svenska räddningsverket gör betydande insatser för
            att leverera mat till delar av
          </note>
          <note n="8e3120c8">
            Bosnien-Hercegovina. Den nordiska bataljonen gör betydande insatser.
            Jag minns själv när president
          </note>
          <note n="98ab9ea0">
            Izetbegovic och premiärminister Siladzic framförde sitt tack
            till Sverige och hävdade att Sverige var ett av de länder som
            gjort mycket stora, kanske störst insatser för Bosnien-Hercegovina
            i proportion till sin storlek och befolkning. Jag tycker att det
            skall noteras. Sverige har också varit mycket starkt pådrivande
            i fråga om krigsförbrytartribunalen.
          </note>
          <note n="94f3bf82">
            När det gäller att få fram en lösning har det internationella
            samfundets linje varit att pressa Serbien med sanktioner och sanktionsövervakning,
            när man inte kunnat följa den linje som varit bäst, nämligen att
            försvara Bosnien-Hercegovina. Sverige har deltagit även i denna
            verksamhet, för att pressa fram en förhandlingslösning som skall
            stärka Bosnien-
          </note>
          <note n="d28b5ae8">
            Hercegovina.
          </note>
          <note n="6ec48137">
            Den springande punkten i diskussionen är nu vad man skall göra
            med vapenembargot. Vapenembargot tillkom som ett embargo mot hela
            det gamla Jugoslavien och har sedan kommit att få effekt också
            för
          </note>
          <note n="29f769d7">
            Bosnien-Hercegovina och naturligtvis också för Serbien och andra.
          </note>
          <note n="cbcceb66">
            Om vi funderar en smula på vad som skulle ske om vapenembargot
            hävdes, skulle man kunna tänka sig ett scenario som innebär att
            FN:s styrkor, Unprofor, dras ut. Ingen, inte ens Sverige, skulle
            vara beredd att behålla sina skyddsstyrkor i Bosnien om vapenembargot
            släpptes. Den humanitära hjälpen skulle sannolikt omöjliggöras.
            En stor del av Bosniens befolkning, några säger 60 %, är beroende
            av den humanitära hjälpen för sitt dagliga bröd. Man kan kanske
            också tänka sig att det skulle bli en bred serbisk attack på en
            gång, innan Bosnien-Hercegovina hinner beväpna sig, innan vapenleverenser
            i stor omfattning hinner komma. Det vore ganska rationellt, sett
            från ett bosniskt perspektiv, att göra så.
          </note>
          <note n="98972060">
            Vi såg litet grand av detta förra året när president
          </note>
          <note n="4a078291">
            Clinton antydde att man från USA:s sida var beredd att verka
            för att vapenembargot skulle upphävas. Det blev en mycket bekymmersam
            period. Det blev initialt en bosnisk framgång, men sedan kom en
            serbisk rekyl på detta.
          </note>
          <note n="5e07adb0">
            Jag tror att erfarenheten av vad som hände förra året inte direkt
            pekar i riktning mot en lösning som innebär ett upphävande av
            vapenembargot. Det ser inte ut att vara en klok lösning för att
            få till stånd en bättre sakernas ordning än i dag. Jag tror att
            det är viktigt att ha denna relativa syn, för medvetenheten om
            denna ondskefulla aggression är den allvarligaste i
          </note>
          <note n="4c48ec2c">
            Europas historia sedan andra världskriget. Denna målmedvetna
            planering, detta systematiska genomförande av etnisk rensning
            på ett noggrant planerat och förutsett sätt måste leda till att
            vi på bästa eller minst dåliga sätt ser till att vi får fram en
            lösning som stoppar och i största möjliga mån förhindrar resultatet
            av detta.
          </note>
          <note n="0f9ecf43">
            När det gäller Kosovo, som också tas upp i betänkandet, är det
            viktigt att bibehålla pressen på Serbien.
          </note>
          <note n="93a3fc95">
            Den svenska linjen har ju varit att sanktionerna mot
          </note>
          <note n="72dbc7e1">
            Serbien, eller den federala republiken Jugoslavien, inte skall
            släppas förrän man har kommit till rätta med situationen i Kosovo.
            Vi måste också fullfölja den bevakning av läget i Kosovo som inleddes
            under det svenska ordförandeskapet i ESK.
          </note>
          <note n="cc01de5c">
            När det gäller Makedonien tycker jag att det nu, när Sverige
            har blivit medlem av den europeiska unionen, finns anledning att
            aktivera vår position.
          </note>
          <note n="fc087966">
            Tidigare var detta inte möjligt, för vi kunde inte agera via
            EU. Men det är ju ingen tvekan om att den nuvarande grekiska regeringens
            attityd till Makedonien har varit helt otillständig. Visserligen
            har det funnits vissa oklarheter vad gäller nationella symboler
            etc, men sådana får naturligtvis inte lösas med oproportionerliga
            metoder. Blockeringen av Makedonien har varit helt oproportionerlig
            i förhållande till den ursprungliga dispyten som, i alla fall
            med våra ögon sett, kan ses som relativt bagatellartad. Därför
            är det viktigt att vi nu agerar. Vi har gjort det tidigare genom
            att vara med och sända förebyggande trupper till Makedonien.
          </note>
          <note n="b11f964b">
            För övrigt var det, inom parentes sagt, ett av de verkligt förutseende
            besluten i FN:s historia att skicka trupp innan en konflikt har
            brutit ut. Det bör vi faktiskt observera. Ofta har vi annars klagat
            på att man har skickat trupp för sent. Men detta var mycket framsynt
            av bl.a. dåvarande försvarsministern att stödja detta beslut.
          </note>
          <note n="a3a5cafb">
            Med Albanien gäller samma sak som med Makedonien, att vi nu som
            EU-medlemmar bör verka för att EU knyter ett närmare samarbete
            med Albanien och Makedonien, t.ex. genom att kanske finna olika
            former av associationsavtal med de båda länderna, så att vi på
            det sättet stärker deras möjligheter till snabb utveckling. Albanien
            har ju ett enormt starkt EU-stöd och försörjs väl till stora delar
            via EU.
          </note>
          <note n="c9f770fe">
            Det finns några slutsatser som man kan dra av dessa konflikter
            inför framtiden. Det är självklart att vi benhårt måste värna
            den territoriella integriteten i både Kroatien och Bosnien-Hercegovina.
            Det får inte råda någon som helst tvekan om att rätten till deras
            gränser är fastslagna av folkrätten. I Sverige måste vi ständigt
            se till att vi har detta i minnet.
          </note>
          <note n="b19b81a5">
            När man nu t.ex. utövade påtryckningar på Kroatien att ha kvar
            Unprofor var det också viktigt att ha perspektivet med, att de
            båda länderna har rätt till sin territoriella integritet. Vi skall
            fullfölja det starka svenska engagemanget. Om vi ser på var Sverige
            har ägnat huvuddelen av sitt engagemang under de senaste åren,
            så är det faktiskt i Bosnien, vilket parallellt med Baltikum har
            varit det kanske främsta området för svenskt utrikespolitiskt
            engagemang.
          </note>
          <note n="14191a90">
            Inom EU har vi också anledning att fundera en hel del till följd
            av detta. Vi måste stärka den gemensamma utrikes- och säkerhetspolitiken.
            Den infördes ju av EU delvis som en reaktion på skammen och på
            bristen på agerande under åren 1990-1991. Vi måste genom starkare
            analysenheter se till att det blir en kraftfull utrikes- och säkerhetspolitik,
            så att man inte återupprepar de bristfälliga och felaktiga analyserna,
            splittringen etc. Jag tror att det behövs en gemensam analysenhet
            inom EU. Jag tror också att man behöver införa konsensus-minus-en-principen
            i beslutsfattandet. Det har man gjort i OSSE, f.d. ESK.
          </note>
          <note n="e0c32d27">
            Men vi i Sverige måste också vara öppna för en utveckling som
            innebär ett kraftfullare militärt agerande. Även som en alliansfri
            nation kan vi driva på.
          </note>
          <note n="a88ce8e0">
            Vi är ju mycket starkt militärt engagerade i Europas säkerhet.
            Sverige är faktiskt ett av de länder i Europa som militärt är
            starkast engagerat utanför våra gränser. Man bör få instrumenten
            för att stoppa aggressionen. Pudelns kärna är ju egentligen att
            man skall kunna stoppa en aggression innan den växer sig stark
            eller helst innan den över huvud taget utvecklas.
          </note>
          <note n="1032f1ec">
            Jag är ibland litet orolig över attityden i den svenska säkerhetspolitiska
            debatten. På något sätt dras den felaktiga slutsatsen att Sverige
            skulle bli passivt och inåtvänt. I stället borde slutsatsen vara
            att vi måste bli ännu mer utåtvända och aktiva för att säkra den
            europeiska freden och säkerheten.
          </note>
          <note n="e45514b2">
            Herr talman! Utvecklingen i Jugoslavien är ett mörkt kapitel
            i det moderna Europas historia. Samtidigt råder det ingen tvekan
            om att Sverige kraftfullt har engagerat sig och förhoppningsvis
            också i fortsättningen kommer att göra så för att se till att
            vi faktiskt blir ett av de länder som står i första linjen när
            det gäller att värna frihet och fred i Europa.
          </note>
          <note n="66af2e96">
            Anf. 8 LENNART ROHDIN (fp) replik
          </note>
          <note n="555875fd">
            Herr talman! Låt mig först instämma i vad Göran
          </note>
          <note n="e6c27ef7">
            Lennmarker sade om de mycket stora insatser på det humanitära
            området som Sverige har gjort och fortfarande gör under hela konflikten
            i det forna Jugoslavien. Ibland har man i denna kammare nästan
            haft en känsla av att engagemanget i kriget i Bosnien blir som
            störst när det kommer för många asylsökande till
          </note>
          <note n="11b71fa3">
            Sverige.
          </note>
          <note n="5704f17b">
            Göran Lennmarker har ett mycket tilltalande lågmält sätt att
            resonera kring dessa frågor, men det får ändå inte tillåtas skyla
            över de viktiga frågeställningarna.
          </note>
          <note n="af370fd3">
            Han sade att Sverige har bidragit till att krigsförbrytartribunalen
            i Haag har kommit till stånd. Javisst, men vad händer sedan? Jo,
            en lägervakt kommer att ställas inför rätta. Men vad händer med
            Milosevic,
          </note>
          <note n="ac774f74">
            Karadzic, Mladic och för den delen Tudjman och
          </note>
          <note n="32f5bab0">
            Mate Boban? Alla rapporter från Bosnien talar om att så långt
            får tribunalens undersökare inte gå för att ta fram fakta om vad
            som verkligen ligger bakom det som har skett i Bosnien.
          </note>
          <note n="95a7c27e">
            Vad kommer det sig att de aktiva som bestämmer över fredsprocessen
            - Storbritannien och Frankrike -
          </note>
          <note n="dcbaa249">
            helt saboterar krigsförbrytartribunalens möjligheter att arbeta?
            Möjligheterna är mycket kraftigt kringskurna.
          </note>
          <note n="3bfcb129">
            Är det inte så, Göran Lennmarker, att bakom det som sker finns
            också motstridande stormaktsintressen?
          </note>
          <note n="da10d579">
            Bekymret är inte FN utan FN:s medlemsstater. Jo, just det. Göran
            Lennmarker sade att EG inte hade mandat att syssla med utrikespolitik.
            Men vad som skedde när Bosnienkonflikten inleddes var ju att EU
            -
          </note>
          <note n="632a1287">
            Storbritannien och Frankrike - bestämde sig för att hålla USA
            utanför det som skedde för att kunna driva sina intressen i frågan.
            Sverige liksom andra stater som har restriktioner kan inte ingripa
            militärt, sade
          </note>
          <note n="7e91c771">
            Göran Lennmarker. Det är inte det som Bosnien har begärt. De
            har begärt att få försvara sig själva.
          </note>
          <note n="9aae41e6">
            Anf. 9 GÖRAN LENNMARKER (m) replik
          </note>
          <note n="c76e9b1a">
            Herr talman! När det gäller krigstribunalen är det självfallet
            av intresse att se till att det växer fram ett system som beivrar
            brott mot folkrätten och folkmorden. Att så sker ligger i högsta
            grad i Sveriges, i de små staternas och, som jag tror, även i
            de stora ländernas intresse. Vad som naturligtvis komplicerar
            bilden, vilket ligger i sakens natur, är att det är svårt att
            förhandla om den man förhandlar med samtidigt riskerar att åtalas.
            Det är dilemmat som ligger i hela denna process. Det är inget
            dolt dilemma utan ett öppet dilemma för var och en. Vi skall komma
            ihåg att vid Nürnbergrättegången var det segrarnas tribunal. Då
            fanns det inget förhandlingsutrymme. Här sker förhandlingarna
            under en pågående konflikt. Att detta är ett dilemma inser vi
            alla, även de som sysslar med folkrätt. Jag vet inte hur detta
            skall lösas, men det är ett dilemma som vi måste erkänna.
          </note>
          <note n="ffaf6ee6">
            När det sedan gäller agerandet mellan de olika länderna är det
            ingen tvekan om att det från omvärldens sida var en bristande
            och felaktig analys som länge låg bakom agerandet. Det fanns mycket
            motstridiga intressen. Vi skall också minnas att USA
          </note>
          <note n="071a7663">
            genom president Bush på ett tidigt stadium deklarerade att man
            över huvud taget inte avsåg att lägga sig i konflikten, vilket
            jag tror var mycket olyckligt, men så skedde.
          </note>
          <note n="7d80229c">
            Likväl måste vi komma ihåg att grunden till detta är att Sverige
            liksom andra länder inte är berett att bidra enligt FN-stadgans
            artikel 51. Därmed blev aggressionen möjlig att fullfölja. I Bosnien-
          </note>
          <note n="6b41fe9e">
            Hercegovina hade man inte möjlighet att försvara sig själva.
            Därför blev på kort tid aggressionen mycket framgångsrik, sett
            med bosniska ögon. Därmed präglades också agerandet av att man
            utgick ifrån bästa möjliga alternativ. Jag tror att vi hela tiden
            måste ha detta klart för oss.
          </note>
          <note n="8e66770b">
            Anf. 10 LENNART ROHDIN (fp) replik
          </note>
          <note n="fd506042">
            Herr talman! Ja, Göran Lennmarker, visst är det ett dilemma med
            krigsförbrytartribunalen och förhandlingssituationen. Men det
            är ju därför det är så svårt att acceptera att inrättandet av
            krigsförbrytartribunalen, som bara kommer att straffa några enstaka
            fångvaktare vid krigsläger, inte kan framstå som ett heroiskt
            och avgörande ingripande mot folkmordet i
          </note>
          <note n="8700b119">
            Bosnien.
          </note>
          <note n="387db530">
            I sitt inlägg sade också Göran Lennmarker att vapenembargot är
            den springande punkten. Det är ju naturligtvis vad det handlar
            om för Bosnien, för Bosnien har aldrig krävt att vare sig USA,
            EU, Sverige eller något annat land skall sända sina söner eller
            döttrar att dö på Bosniens jord för att hävda Bosniens rätt att
            existera. De har krävt att få försvara sig själva, men det har
            FN redan från början på ett tidigt stadium medverkat till att
            försvåra.
          </note>
          <note n="a6047961">
            Vad skulle då ske om FN upphävde vapenembargot, frågade Göran
            Lennmarker. Jo, det skulle säkerligen komma repressalier från
            den serbiska sidan, för man måste ju leva upp till de hot man
            har utfäst. Men redan i dag kringgås vapenembargot i allt högre
            grad.
          </note>
          <note n="765eceb6">
            Det är en av de avgörande förklaringarna till att regeringsstyrkorna
            på den bosniska sidan nu har haft något större framgångar än under
            de gångna tre åren. Då kommer en serbisk rekyl, sade Göran Lennmarker.
          </note>
          <note n="9d2c590f">
            Det skedde i Bihac när ukrainaserberna från ett annat land ingrep
            i Bihac utan att vare sig FN eller OSSE
          </note>
          <note n="87bc994c">
            kunde ingripa. Nu när bosnierna visar att de kan ta för sig ropar
            Karadzic på förhandlingar vid förhandlingsbordet.
          </note>
          <note n="545290dc">
            Anf. 11 GÖRAN LENNMARKER (m) replik
          </note>
          <note n="df6752c5">
            Herr talman! Jag tror att det är alldeles korrekt att vare sig
            Sverige eller andra länder har gjort eller kan göra några heroiska
            insatser när det gäller konflikterna i f.d. Jugoslavien, Kroatien
            eller Bosnien-
          </note>
          <note n="d28b5ae8">
            Hercegovina.
          </note>
          <note n="0e6cfd3a">
            Jag vill än en gång upprepa att det handlar om att göra det bästa
            möjliga i en situation som inte är den bästa men att för den skull
            inte tappa fattningen utan agera på det minst dåliga sättet. Jag
            tror att man skall formulera sig ungefär så, det minst dåliga
            sättet.
          </note>
          <note n="dc83b110">
            Vi såg ju förra året att när antydningar kom om att häva vapenembargot
            - det togs ju upp också i den amerikanska presidentvalskampanjen
            - blev förhoppningarna stora i Bosnien-Hercegovina. Jag tror också
            att förhoppningar om ett amerikanskt ingripande fanns med i bilden,
            även om det inte direkt uttalades. Jag är ganska övertygad om
            att om inte FN-
          </note>
          <note n="923051e3">
            ingripandet hade skett, så hade inte Bosnien-
          </note>
          <note n="3ad05c9d">
            Hercegovina funnits i dag.
          </note>
          <note n="7f251bec">
            Vad vi nu ser - det var ett viktigt påpekande som
          </note>
          <note n="08ca979a">
            Lennart Rohdin gjorde - är att just den bosniska regeringssidan
            har stärkts något. De olika aktionerna, som sanktioner och annat,
            mot den serbiska sidan ger viss effekt. Det är också ett faktum
            att det moraliska fördömandet har effekt. Det finns även goda
            serber, som inser det orimliga i den här politiken. Det har t.ex.
            kommit rapporter om mycket omfattande deserteringar från den bosniska
            serbsidan, vilket är ett hälsotecken. Det finns vissa bosniska
            serber som flyr, från ett område som de inte vill solidarisera
            sig med och vars politik de t.o.m. hatar.
          </note>
          <note n="6dfba7a5">
            Det finns alltså vissa ljusa tecken i detta ändå, men detta sker
            i en situation med ett bibehållet vapenembargo.
          </note>
          <note n="53e27eee">
            Anf. 12 MARIANNE ANDERSSON (c)
          </note>
          <note n="3924f43d">
            Herr talman! Konflikten i f.d. Jugoslavien är som en stinkande
            varböld i Europa. De fasansfulla övergreppen, krypskyttet, koncentrationslägren,
            våldtäkterna och hela kriget har via TV trängt in i våra vardagsrum.
            Vi har varit passiva åskådare, oförmögna att hindra det som pågår.
          </note>
          <note n="39b224a6">
            Jag tänker ofta på vad människor sade vid andra världskrigets
            slut, när allt det fasansfulla som då hade hänt uppenbarades för
            människorna: Detta får aldrig hända igen. Och ändå händer det
            igen.
          </note>
          <note n="20dc46cf">
            Det internationella samfundets vanmäktighet när det gäller att
            hindra konflikten är minst sagt tragisk.
          </note>
          <note n="c63669fb">
            Det största misslyckandet är nog de signaler detta ger;
          </note>
          <note n="4a73b634">
            etnisk rensning och skurkaktigt beteende lönar sig på något sätt;
            man kan ägna sig åt folkmord utan att någon kan göra något åt
            det.
          </note>
          <note n="28cb83c0">
            Det här måste brytas. Det bör leda vidare till beslut om nya
            regler för folkrätten och för det internationella samfundets -
            FN, EU och f.d. ESK, numera
          </note>
          <note n="f31f87fe">
            OSSE - handlande. Här måste vi ta initiativ, men den frågan behandlas
            i annat sammanhang.
          </note>
          <note n="8c9d5b6f">
            Situationen i f.d. Jugoslavien har behandlats här i riksdagen
            vid många tillfällen. Vi har haft extra debatter, interpellations-
            och frågedebatter med olika innehåll. Utrikesutskottet har naturligtvis
            behandlat frågan många gånger. Det råder stor samstämmighet när
            det gäller Sveriges agerande internationellt och när det gäller
            frågor som FN:s närvaro, sanktioner och förhandlingar för att
            få en lösning till stånd osv. Jag vill bara starkt understryka
            att vi måste ta ett ansvar för att kraftfullt agera på alla de
            sätt som är möjliga för att få en lösning till stånd.
          </note>
          <note n="67511985">
            Nu finns det något olika åsikter om kraftfullheten i det som
            görs. Efter den debatt som har ägt rum här i dag vill jag inte
            upprepa alla de argument som har förts fram, utan jag kan bara
            konstatera att vi delar majoritetens uppfattning att vapenembargot
            inte skall brytas och att vi även i övrigt står bakom utskottet
            när det gäller alla de olika delarna i betänkandet om f.d.
          </note>
          <note n="89858224">
            Jugoslavien och Albanien.
          </note>
          <note n="5cef115b">
            Jag vill i stället uppehålla mig något vid Kosovofrågan, inte
            därför att vi har olika uppfattningar, utan för att lyfta fram
            den frågan i debatten. Den riskerar annars att hamna i skymundan
            för de andra konfliktområdena. Detta innebär inte på något sätt
            att läget i området är stabilt. I stället har situationen när
            det gäller de mänskliga rättigheterna förvärrats mycket under
            senare år, och risken är också stor att kriget sprider sig.
          </note>
          <note n="4e39ba8f">
            Av de 2 miljoner invånarna i provinsen Kosovo är
          </note>
          <note n="dda42011">
            90 % albaner, och de har bott i området sedan lång tid tillbaka
            i historien. Trots att området är ett av de rikaste när det gäller
            naturtillgångar i f.d. Jugoslavien är befolkningen bland de fattigaste.
          </note>
          <note n="cc01352a">
            År 1945 tvingades Kosovo in i det kommunistiska federala Jugoslavien,
            för att 1974 få en autonom ställning. Då fick man också representation
            i alla federala forum. Men den här autonomin upphävdes
          </note>
          <note n="46ad5636">
            1989-1990, och Kosovo uteslöts ur den dåvarande federationen.
            Därefter har albanerna försökt bygga upp en parallell politisk
            organisation, genom att anta en deklaration om självständighet
            och en ny konstitution. Man hade en folkomröstning 1991 om Kosovo
            som självständig och neutral stat. Ett flerpartival till parlament
            och presidentpost organiserades 1992.
          </note>
          <note n="d9d250b7">
            Inom parentes kan nämnas att presidenten Rugova har varit i Sverige
            tidigare och kommer hit igen nästa vecka, efter en inbjudan som
            alla partier har ställt sig bakom.
          </note>
          <note n="ba1e3521">
            Allt det här har mötts med våld, förtryck och ett slags långsam
            etnisk rensning från den serbiska regimens sida. Hela det ekonomiska
            och kulturella systemet samt utbildnings- och sjukvårdssystemet
            har förstörts. Den serbiska överhögheten upprätthålls genom en
            omfattande polisiär och militär närvaro.
          </note>
          <note n="dcf4b9b6">
            Utländska observatörer har förhindrats att närvara i området.
          </note>
          <note n="e0b01c56">
            Situationen i Kosovo har upprepade gånger behandlats i FN och
            andra internationella forum. FN har vid flera tillfällen antagit
            resolutioner om Kosovo och de mänskliga rättigheterna där. FN:s
            särskilde rapportör säger i sin rapport att läget har förvärrats,
            att fler diskriminerande åtgärder har vidtagits och att våldet,
            ofta med dödlig utgång, har ökat liksom antalet godtyckliga arresteringar.
          </note>
          <note n="6c90639f">
            FN fördömer Serbien-Montenegro mycket starkt för allt det här
            och kräver naturligtvis bl.a. att förtrycket av de mänskliga rättigheterna
            omedelbart skall upphöra, att diskrimineringen och det godtyckliga
            våldet också skall upphöra, att de vetenskapliga och kulturella
            institutionerna skall återlämnas till albanerna och att internationella
            observatörer måste tillåtas igen. Vid fredsförhandlingar måste
            Kosovofrågan finnas med. Sanktioner kan inte få upphävas utan
            att
          </note>
          <note n="21e59317">
            Kosovo också får sina rättigheter.
          </note>
          <note n="9226b0d0">
            Utskottet har i svaret på de motioner som har väckts i den här
            frågan tydligt beskrivit vad Sverige gör och hur vi agerar för
            att hela tiden hålla Kosovofrågan aktuell på alla internationella
            nivåer, inte minst i EU, där vi nu har möjlighet att påverka.
            Det är bra att Sverige tillsammans med Frankrike, som är ordförandeland
            i EU nu, har tagit initiativ till att unionens arbetsgrupp för
            f.d. Jugoslavien skall ägna större uppmärksamhet åt situationen
            i Kosovo.
          </note>
          <note n="776dc943">
            Jag vill bara starkt understryka det som sägs i betänkandet,
            att utskottet förutsätter att regeringen fortsätter att aktivt
            agera för att situationen i Kosovo uppmärksammas i alla internationella
            sammanhang.
          </note>
          <note n="b054e274">
            Det är oerhört viktigt. Det arbetet får inte avstanna, jämsides
            med andra ansträngningar för att få en lösning till stånd för
            f.d. Jugoslavien.
          </note>
          <note n="371d8b28">
            Herr talman! Med det yrkar jag bifall till utskottets hemställan.
          </note>
          <note n="bd9a8519">
            Anf. 13 ANNELI HULTHÉN (s) replik
          </note>
          <note n="b1be8e29">
            Herr talman! Jag vill bara understryka det som
          </note>
          <note n="c008f73e">
            Marianne Andersson sade om situationen i Kosovo.
          </note>
          <note n="b234d1b5">
            Vi pratade för en stund sedan om heroiska insatser.
          </note>
          <note n="1bc6856d">
            En heroisk insats är, enligt min mening, det sätt som det kosovoalbanska
            folket har uppträtt på, med tanke på det förtryck man har fått
            utstå och utstår från den serbiska myndighetens sida. Än så länge
            har man bemött detta med icke-våld. Det kan verka övermåttan heroiskt,
            men jag måste understryka att jag beundrar det kosovoalbanska
            folket för dess handlingssätt i den situation som man trots allt
            befinner sig i.
          </note>
          <note n="cfea95c1">
            Anf. 14 MARIANNE ANDERSSON (c) replik
          </note>
          <note n="bc96dc3e">
            Herr talman! Jag vill också understryka det. Det finns fler saker
            man kan nämna i det sammanhanget.
          </note>
          <note n="9c55b037">
            Kosovoalbanernas kulturveckor hölls t.ex. i Kulturhuset här i
            Stockholm för en tid sedan. Kosovoalbaner genomförde också demonstrationer
            på många håll i
          </note>
          <note n="01346707">
            Europa och i världen för några veckor sedan, där deras fredliga
            agerande underströks. De arbetar ändå på ett så konstruktivt sätt
            som möjligt för att få en ändring till stånd.
          </note>
          <note n="812491f1">
            Anf. 15 JAN JENNEHAG (v)
          </note>
          <note n="d5ef6903">
            Herr talman! Det har talats om upprördheten och uppgivenheten.
            Den upprördheten och den uppgivenheten infinner sig naturligtvis
            alltid när man som betraktare finner att de maktpolitiska förhållandena
            gör att de krafter som skulle kunna agera inte ser sina egna intressen
            hotade och därmed heller inte agerar.
          </note>
          <note n="663da49f">
            Upprördheten har också sin grund i att moraliska dimensioner
            i den här typen av konflikter uppenbarligen saknar betydelse,
            annat än som verbala stöd.
          </note>
          <note n="a492d06b">
            Vi kan beklaga detta, och vi gör det inte bara i dag. Vi har
            gjort det tidigare, och vi kommer förmodligen, dess värre, att
            få göra det ett bra tag till när det gäller situationen i f.d.
            Jugoslavien.
          </note>
          <note n="d6a16f20">
            Man kan alltså sammanfatta situationen i dag på detta sätt: Varför
            har det inte hänt mer? Varför har inte det internationella samfundet
            agerat? Varför har inte andra krafter agerat?
          </note>
          <note n="7351a34b">
            Detta har sin grund i de materiella förhållandena och i att dessa
            krafter inte ser det som ett egenintresse att agera, till skillnad
            från i andra konflikter. Det nämndes tidigare att situationen
            i Jugoslavien till en del skymdes av vad som hände i Kuwait. Där
            var situationen annorlunda, och där agerade både världssamfundet
            och andra krafter, just på den grundvalen att man såg att ekonomiska
            och andra intressen var hotade.
          </note>
          <note n="bafd2807">
            FN:s närvaro i Bosnien-Hercegovina vilar naturligtvis på en ytterst
            skör tråd. Vi kan önska att det förhöll sig annorlunda. Det är
            inte läge för oss att ta ställning till om ökad FN-närvaro är
            önskvärd eller inte. Vi kan konstatera att den inte är möjlig.
            Varken för vår egen del eller för andra nationer är ett sådant
            steg möjligt.
          </note>
          <note n="daebf824">
            Vi kan också konstatera att FN:s tillkortakommanden har en grund
            i ledningssystemet och lydnadsförhållandena. Franska enheter tar
            order från Paris och svenska från Stockholm. Detta kan vi också
            beklaga, men vi tvingas konstatera att det i dag fungerar så,
            och det är inte möjligt att åstadkomma en annan ordning i det
            stycket i närtid.
          </note>
          <note n="e06a91e3">
            Lennart Rohdin sade att spridningsriskerna är mycket stora om
            inte kriget i Bosnien bringas till ett slut. Naturligtvis är det
            så.
          </note>
          <note n="faf0b49a">
            En förhandlingslösning är det enda möjliga. Den situation som
            uppstår om vapenembargot hävs är förmodligen - där håller jag
            med Göran Lennmarker
          </note>
          <note n="46061dac">
            - att en förhandlingslösning möjligen kan försvåras.
          </note>
          <note n="b8424e58">
            Risken att den försvåras är stor. Enligt min uppfattning kommer
            en förhandlingslösning i varje fall inte närmare om vapenembargot
            hävs. Även i det stycket kan vi som iakttagare konstatera att
            vi skulle önska en annan situation, men jag tror att det förhåller
            sig på det här viset.
          </note>
          <note n="e1dc002e">
            Självklart handlar det - som också Lennart
          </note>
          <note n="247cfc68">
            Rohdin sade - i grunden om brott mot folkrätten. De krafter som
            vi har att tillgå räcker inte för att försvara de moraliska dimensionerna.
            Brottet mot folkrätten har redan skett. Vår uppgift nu är att
            konstatera vilka medel vi har att tillgå för att få detta till
            ett slut inom en någorlunda överblickbar framtid.
          </note>
          <note n="351cdbc2">
            Vänsterpartiets uppfattning är att en ytterligare tidsutdräkt
            innan man får till stånd en förhandlingslösning är att befara
            om vapenembargot hävs.
          </note>
          <note n="c92d12b1">
            I övrigt står Vänsterpartiet i allt väsentligt bakom betänkandet.
            Jag yrkar bifall till utskottets hemställan på de punkterna.
          </note>
          <note n="714d9ea4">
            Anf. 16 LENNART ROHDIN (fp) replik
          </note>
          <note n="050ef626">
            Herr talman! Vid riksdagens debatt den 23 februari för ett år
            sedan instämde Vänsterpartiets talesman i det anförande som jag
            höll. Vid voteringen den 2
          </note>
          <note n="9b03052a">
            mars röstade samtliga närvarande vänsterpartiledamöter för ett
            yrkande från mig som var identiskt med yrkande 1 i motion 623,
            som jag i reservationen i dag tillstyrker. Den här gången står
            Vänsterpartiet bakom utskottets majoritetsuppfattning, som väl
            får sägas vara identisk med den som förelåg för ett år sedan.
          </note>
          <note n="aef32681">
            Jag skulle vilja fråga Jan Jennehag vad som föranleder den här
            positionsförskjutningen. Är det det faktum att Vänsterpartiet
            varit en del av och litet besviket fortfarande hoppades kunna
            ingå i ett regeringsunderlag? I så fall tycker jag att Vänsterpartiets
            ledamöter bör notera att det har hänt en del sedan utrikesutskottets
            betänkande justerades för tre veckor sedan. Det går att ändra
            sig och rösta för det man stödde för ett år sedan.
          </note>
          <note n="6d0b7c2e">
            Anf. 17 JAN JENNEHAG (v) replik
          </note>
          <note n="9efbbcd1">
            Herr talman! Diskussioner om regeringsunderlag har inte med detta
            att göra.
          </note>
          <note n="df3343fc">
            Lennart Rohdin har alldeles rätt i den förändring han pekar på.
            Så förhåller det sig. Det är bara att konstatera att jag företräder
            partiets uppfattning i dag i den här frågan. Grunderna för den
            har jag försökt att klargöra i mitt anförande. Jag kan inte annat
            än citera
          </note>
          <note n="b44d4ddf">
            John Steinbeck: Det som skiljer den envise från den vise är förmågan
            att ta hänsyn till ett förändrat läge.
          </note>
          <note n="94279665">
            Anf. 18 LENNART ROHDIN (fp) replik
          </note>
          <note n="b9ac6295">
            Herr talman! Jag bara konstaterar att det som då uppenbarligen
            har förändrats för Vänsterpartiets del är att man inte längre
            anser att man kan ge regeringen till känna vad som anförs i motionen
            om republiken
          </note>
          <note n="666a6ba9">
            Bosnien-Hercegovinas rätt att fortbestå som självständig stat
            av multietnisk karaktär inom de gränser som erkändes av FN och
            världssamfundet våren 1992.
          </note>
          <note n="0e0a8081">
            Personligen tycker jag att Vänsterpartiets riksdagsgrupp var
            visare för ett år sedan.
          </note>
          <note n="ab2dd46a">
            Anf. 19 JAN JENNEHAG (v) replik
          </note>
          <note n="e240c1c5">
            Herr talman! Det handlar om den tveksamhet som finns när det
            gäller effekten av ett hävande av vapenembargot - konstigare än
            så är det inte, Lennart
          </note>
          <note n="144f902b">
            Rohdin. Här befinner vi oss - det erkänner jag villigt
          </note>
          <note n="52f2f295">
            - på en ganska smal egg. Jag tror uppriktigt att den ställning
            som vi tog för ett år sedan i dag skulle försvåra en förhandlingslösning.
            Vi kan ha olika uppfattningar om det, men så förhåller det sig
            i dag.
          </note>
          <note n="8682b331">
            Anf. 20 BODIL FRANCKE
          </note>
          <note n="924b5248">
            OHLSSON (mp)
          </note>
          <note n="32c6ec41">
            Herr talman! Dagligen påminns vi om kriget i Jugoslavien. Nästan
            varje dag får vi veta något nytt genom radio, TV eller press.
            Ibland tycker man att informationen från i går inte stämmer överens
            med dagens nyheter - så snabbt förändras den. Mönstret växlar
            ständigt, lojaliteter och allianser skiftar, väpnade konflikter
            har etniska grunder eller nationella, eller båda.
          </note>
          <note n="848dbedc">
            Vi får rapporter om etniska rensningar och människor som körs
            i väg från sina hem. Det talas om våld och övergrepp och om systematisk
            förföljelse. Människor kastas i fängelse och i koncentrationsläger.
          </note>
          <note n="12e64473">
            En utrensningsform som inte märks så mycket och inte får några
            stora rubriker är att människor mister sina arbeten och försörjningsmöjligheter
            - politiska befattningar får plötsligt nya innehavare; den som
            haft arbetet eller befattningen tillhör fel folkgrupp.
          </note>
          <note n="07fd25a8">
            Det handlar om tre krig i Jugoslavien, säger man.
          </note>
          <note n="9efb90d6">
            Kriget i Slovenien, som började på sommaren 1991, kriget i Kroatien,
            som började 1992, och kriget i
          </note>
          <note n="ab616d3a">
            Bosnien-Hercegovina som startade i april 1992.
          </note>
          <note n="6300f4bd">
            Kriget i Slovenien varade en vecka - genom EG:s medling tog det
            slut avtalsvägen. Det var helt i FN:s anda att konflikter löses
            förhandlingsvägen och genom överenskommelser länder emellan. I
            Slovenien fungerade det. Men gick det för lätt och gav det fel
            signaler? Och hur säker och pålitlig är egentligen en överenskommelse
            och hur långsiktigt hållbar, om den ena parten anser sig förfördelad
            och känner sig som en förlorare?
          </note>
          <note n="ba04b111">
            FN:s fredsbevarande och konfliktlösande arbete bygger på icke-våldsprincipen,
            på det faktum att FN:s medlemmar förbundit sig att lösa sina tvister
            på fredlig väg och på det globala ansvar FN och medlemsländerna
            har.
          </note>
          <note n="92b3269f">
            Men hur uppträder FN:s medlemmar när de står utanför en konflikt?
            Sedan FN-resolutionen antogs i september 1992 har vapen för ungefär
            12 miljarder kronor smugglats in i Jugoslavien. Från Ryssland,
          </note>
          <note n="75a1e53c">
            Österrike, Schweiz, Italien, Tyskland och Polen har vapen kommit
            till samtliga krigförande länder, och då har jag bara nämnt de
            europeiska länderna.
          </note>
          <note n="fe53f62b">
            Den internationella tribunalen mot krigsförbrytelser i f.d. Jugoslavien
            borde kanske räkna in även de internationella vapenhandlarna bland
            de krigsförbrytare som skall ställas inför rätta.
          </note>
          <note n="67f3ca58">
            Stark kritik har riktats mot FN:s insatser eller brist på insatser
            i de jugoslaviska krigen. Stark kritik kan med rätta också riktas
            mot medlemsländerna, som inte har ställt upp i den omfattning
            FN behövt.
          </note>
          <note n="dd687b18">
            FN har kritiserats för att man inte gjort en politisk analys
            över konflikten i Jugoslavien innan man ingrep, för övertro på
            makthavares överenskommelser, för att inte ha tagit itu med MR-brott
            och med det som kallas för folkmord.
          </note>
          <note n="d04a3c02">
            Man har kritiserat FN:s vapenembargo, som gäller hela det forna
            Jugoslavien. I Bosnien-Hercegovinas fall har det inte varit till
            hjälp; tvärtom - landet var utan möjligheter att försvara sig
            när det angreps.
          </note>
          <note n="a8d6e354">
            Majoriteten i utskottet menar att det inte är möjligt att häva
            vapenembargot i Bosnien-Hercegovina. "Om så skedde skulle förutsättningarna
            för FN:s närvaro -
          </note>
          <note n="b3b065e5">
            och därmed också för en viktig del av folkförsörjningen - upphöra.
            Detta skulle innebära stora risker för Bosnien-Hercegovinas fortlevnad.
            - - - Ytterligare vapen i området skulle enligt utskottets bedömning
            sannolikt förorsaka ännu mera våld och lidande och även gå stick
            i stäv mot FN:s strävan mot demilitarisering."
          </note>
          <note n="6335dff2">
            Det skulle också innebära att man frångår FN:s fredsprinciper
            och i stället väljer vapen och våld som ett sätt att lösa konflikter.
            Det är viktigare att aktivt söka nya vägar som motsvarar den nya
            komplicerade och tydligen för FN och FN:s medlemsländer helt oväntade
            riktning som krigshändelserna har tagit och den lösning som för
            närvarande finns i fredsarbetet.
          </note>
          <note n="707c2cea">
            Jag instämmer i de frågor som Folkpartiet ställer sig. Har Sverige
            några idéer, och varför hörs de i så fall inte? Varför är Sverige
            inte i täten?
          </note>
          <note n="9738cec1">
            Miljöpartiet har en motion om Kosova. Alla partier som väckt
            motioner om Jugoslavien tar också upp förhållandena i Kosova.
          </note>
          <note n="f13900d4">
            Som vi har hört här hade kosovaalbanerna från början en autonom
            ställning i Jugoslavien, men den upphävdes när Milosevic kom till
            makten. Kosovaalbanerna är i majoritet i sitt område - 90 % där
            är kosovaalbaner - men de diskrimineras och förtrycks av Serbien.
          </note>
          <note n="9320f187">
            Transnationella stiftelsen för freds- och framtidsforskning,
            TFF, har i sin guide till stort krig beskrivit förhållandena på
            följande sätt: Efter det att Milosevic upphävt Kosovos regionala
            självstyre stängdes parlament och universitet. Albanskspråkig
            TV och albanskspråkiga tidningar slogs igen. Albaner utpressades
            liksom polis, sjukvård och förvaltning i ett snabbt helt segregerat
            samhälle med ett apartheidliknande serbiskt nationalistiskt styre.
          </note>
          <note n="83bfa86c">
            Kosova har förklarat sig självständigt, och man har valt en egen
            president. Kosova driver sina krav på självständighet konsekvent
            med ickevåldsmetoder.
          </note>
          <note n="789a2a8a">
            Det är kanske i Kosova som nya fredsbevarande insatser skall
            sättas in. Det kanske är där det skulle löna sig. Insatserna måste
            dock sättas in snabbt, så snabbt att inte önskningarna om fred
            och självstyre försvagas hos befolkningen till främjande av våldet.
          </note>
          <note n="232e9c37">
            Miljöpartiet kräver i sin motion, vilket vi också har hört här,
            att OSSE-missionerna åter skall sättas in i Kosova. Utskottet
            förutsätter i betänkandet att regeringen fortsätter sina ansträngningar
            att få till stånd ett serbiskt medgivande till missionerna.
          </note>
          <note n="22bac9bb">
            Till sist litet siffror hämtade ur TFF: FN:s samlade årsbudget
            motsvarar ungefär Malmös årsbudget.
          </note>
          <note n="53a8804d">
            Varje gång FN:s medlemmar satsar tre kronor till FN, satsar de
            850 kr på vapen och vapenexport. Krig får tydligen kosta. Men
            när det gäller fred, då är man ekonomisk för att inte säga snål.
            Det kanske är så att snålheten bedrar visheten.
          </note>
          <note n="0b60610a">
            Anf. 21 LENNART ROHDIN (fp) replik
          </note>
          <note n="34e31596">
            Herr talman! Jag känner stor sympati för de värderingar som Bodil
            Francke Ohlsson gav uttryck för i sitt inlägg. Jag vill gärna
            säga att efter bortåt 25 års verksamhet i internationellt freds-
            och solidaritetsarbete är jag den förste att erkänna att det känns
            mycket svårt att över huvud taget börja fundera över när man måste
            sätta hårt mot hårt.
          </note>
          <note n="80d78496">
            Det är dock inte så att FN enbart talar om fredliga medel. I
            kap. 7 i FN-stadgan, Bodil Francke Ohlsson, talas om när FN har
            rätt att mot folkmord, mot krigsförbrytare använda det våld som
            krävs för att sätta stopp för det våld som inte kan stoppas på
            annat sätt.
          </note>
          <note n="5b4ab803">
            Det ingår också i FN-stadgan.
          </note>
          <note n="182b4e1b">
            Man talar om att värna FN-tanken. Bodil Francke
          </note>
          <note n="370de1d0">
            Ohlsson instämmer i utskottsmajoritetens uppfattning om att vapenembargot
            inte kan hävas. Det tror inte jag heller att det kan. Det finns
            inte förutsättningar för det i FN:s säkerhetsråd. Snart kanske
            det inte längre är så väsentligt om säkerhetsrådet fattar det
            beslutet eller ej, eftersom det här kringgås i allt större utsträckning.
          </note>
          <note n="ca27ab86">
            Men hur går det med tilltron till FN-stadgan och FN-
          </note>
          <note n="0828a194">
            tanken om man på papperet har ett vapenembargo som alla struntar
            i? Det kringgås för att man inte har kurage att ta itu med det
            formella beslutet.
          </note>
          <note n="bdc4d6cb">
            Anf. 22 BODIL FRANCKE OHLSSON (mp)
          </note>
          <note n="0b7a1371">
            replik
          </note>
          <note n="ef1c6db5">
            Herr talman! Jag vill nämna två saker i det här sammanhanget.
            Jag vill hänvisa till vad Johan Galtung säger. Han säger att han
            inte bara vill ha blå hjälmar i
          </note>
          <note n="549e748a">
            Jugoslavien, utan han vill ha blå mattor i de konfliktdrabbade
            områdena. FN:s krav på mer hjälp från medlemsländerna har inte
            fått något gehör. Han menar alltså att fler FN-soldater kan dämpa
            konflikt- och krigsrisken. Galtung säger också att man inte löser
            konflikter genom fler gevär och nya skjutorder. Men däremot skapar
            man ökade spänningar, mer hat och nya konflikter.
          </note>
          <note n="cd01c375">
            Jag sade att jag tror att man kan börja i Kosova.
          </note>
          <note n="f1dbb9c9">
            Där har man verkligen en önskan om fred och om ett agerande med
            fredliga medel, med ickevåld. FN har tittat på hur lokalbefolkningen
            har lidit i olika krig.
          </note>
          <note n="3f516bf4">
            Under första världskriget drabbades 5 % av lokalbefolkningen,
            och under andra världskriget drabbades
          </note>
          <note n="ddd5fdec">
            50 % direkt av kriget. Under det jugoslaviska kriget är vi nu
            uppe i 90 %. Det är en otroligt hög siffra när man är van att
            tänka sig att det är arméerna som drabbas mest. Jag tror också
            att det oerhörda trycket och de oerhörda svårigheter som lokalbefolkningen
            lever under, skapar en grund för att få fram fred underifrån i
            stället för att komma med lösningar uppifrån. Det är tyvärr så,
            på grund av att förhållandena är så svåra.
          </note>
          <note n="297713a0">
            Anf. 23 LENNART ROHDIN (fp) replik
          </note>
          <note n="5c0a5aba">
            Herr talmin! Bodil Francke Ohlsson, att 90 % av civilbefolkningen
            drabbas i Bosnien är inte bara ett utslag av krigets effekter.
            Kriget i Bosnien har systematiskt som huvudmål just att drabba
            civilbefolkningen, den som inte kan försvara sig. Jag instämmer
            helt i att det är viktigt att vara ute i tid.
          </note>
          <note n="c53244fe">
            Jag var för några veckor sedan i Makedonien och besökte de svenska
            FN-trupperna där. De är inte så många, knappt 40 stycken. Jag
            hoppas innerligt att vi slipper uppleva att de dras hem av ekonomiska
            budgetskäl här i Sverige. Skulle så ske utgår jag ifrån att jag
            har Bodil Francke Ohlsson med mig i debatten här i kammaren.
          </note>
          <note n="3443c81d">
            Med alla dessa förebyggande åtgärder får man ändå inte väja inför
            den slutliga frågan när våldet och terrorn är i full gång och
            systematiskt utnyttjar det faktum att världen inte sätter hårt
            mot hårt. Man kan vänta ut världen tills den inte längre har tid
            eller lust att fortsätta att engagera sig. Det är då FN-stadgans
            kap. 7 § 42 finns som säger att den här typen av våld och terror
            också måste kunna stoppas. Vad skulle vi ha sagt till invånarna
            i Warszawaghettot?
          </note>
          <note n="156b62a8">
            Anf. 24 BERTIL PERSSON (m)
          </note>
          <note n="463326fd">
            Herr talman! Vi är alla djupt upprörda över vad som händer i
            det forna Jugoslavien. Jag vill också hävda att Sverige är starkt
            engagerat i händelseförloppet i f.d. Jugoslavien. Vi ser ingen
            ljusning i det folkmord som pågår där. Vi hjälper också alla till
            att skapa en internationell opinionsbildning mot vad som sker
            i Jugoslavien.
          </note>
          <note n="d34737ac">
            Det finns stora svårigheter när det gäller att lösa problemen
            i Jugoslavien. För det första gäller det de gamla kommunistländernas
            problem med att folk och gränser inte stämmer överens och att
            man har haft en terror som har gjort det möjligt att pressa ned
            konflikter. När trycket släpper riskerar de att blossa upp.
          </note>
          <note n="8370fe5a">
            Man har där inte haft en naturlig fredlig lösning av konflikterna.
          </note>
          <note n="08ef6f5f">
            För det andra är de berg där konflikterna äger rum utomordentligt
            svårkontrollerade. Tyskarna hade under andra världskriget 20 divisioner
            stridande soldater där, dvs. en halv miljon man, utan att få kontroll
            över dessa områden. Vi vet också att serbernas bergsförråd av
            vapen räcker till tio års krigföring. Vi vet att man inte följer
            och inte respekterar några av krigets regler. Kanoner kan stå
            på sjukhus och skolor, för att göra konflikterna svårare, på ett
            fullständigt otillåtet sätt.
          </note>
          <note n="fff7a334">
            Vapenembargot har diskuterats här. Man kan inte göra det utan
            att också fundera över vad som händer om man tar bort vapenembargot.
            Det är uppenbart att det finns risker. Det finns en mycket påtaglig
            risk med att Unprofor och vi går ut och att man får en mycket
            kraftfull serbisk attack. Det finns också en påtaglig risk att
            man får truppstöd från andra muslimska länder. I många sammanhang
            har en sådan beredskap antytts. En sådan upptrappning kan göra
            detta till en världskonflikt.
          </note>
          <note n="e33fa2b5">
            Det är lätt att kritisera FN. Men jag tror att man kan konstatera
            att utan FN skulle vi ha haft ett Storserbien omfattande Bosnien-Hercegovina.
            Det är mycket lätt att kritisera FN, men FN är beroende av både
            betalare och truppförsörjare. Det är naturligtvis lätt att kritisera
            dem. Det är mycket lätt att ta poänger på torgmöten genom att
            framhäva en högre moral, där man antyder att någon annan inte
            gör någonting. Varför är FN så förfärligt dåligt? Varför kan inte
            andra
          </note>
          <note n="e9e80a91">
            FN-länder. t.ex. de som sitter i säkerhetsrådet, göra någonting?
            Man kan kräva kraft av andra, och man kan bli moralisk att det
            faktiskt blir dubbelmoral.
          </note>
          <note n="e7b25ac6">
            Det är lätt att säga att man skall vara heroisk och avgörande,
            som Lennart Rohdin sade här. Om vi tittar på den reservation som
            Lennart Rohdin har skrivit finner vi att den avslutas med två
            meningar om handling, för övrigt de enda i denna långa reservation.
          </note>
          <note n="01db3a59">
            Den första meningen är: "Det är utskottets förhoppning att Sverige
            skall ta täten i en internationell opinionsbildning mot kriget
            och för Bosnien-
          </note>
          <note n="59b5a136">
            Hercegovinas rätt att fortleva som en multietnisk stat inom de
            1992 folkrättsligt erkända gränserna." Detta är vi alla fullständigt
            överens om.
          </note>
          <note n="189f29d3">
            Den andra satsen kräver emellertid en förklaring:
          </note>
          <note n="95ca4e61">
            "I den nya värld vi lever i, måste det finnas en beredskap för
            att med alla tillgängliga medel hindra extremister av den typ
            som nu under fyra års tid fört det forna Jugoslavien till randen
            av den definitiva katastrofen."
          </note>
          <note n="f254b355">
            Jag har vid flera tillfällen frågat Lennart Rohdin vad han menar
            med "alla tillgängliga medel". Varje gång har jag fått beskedet
            att jag ska få svar i kammaren. Jag har lyssnat noggrant. Jag
            har inte fått något svar. Jag väntar fortfarande på det. Jag ställer
            en direkt fråga till Lennart Rohdin: Vad innebär "med alla tillgängliga
            medel"?
          </note>
          <note n="d74e53cf">
            Han kritiserar framför allt de nationer som sitter i säkerhetsrådet.
            De är alla atomstater. Är det atomvapen, kryssningsmissiler, flygbombningar
            eller stridande trupper han talar om? I så fall undrar jag vilka
            länder som skall ställa upp med stridande trupper.
          </note>
          <note n="b198f69c">
            Skall det vara en svensk trupp? Skall denna trupp vara frivillig,
            eller skall obligatoriskt värnpliktiga delta?
          </note>
          <note n="fe8dc1c0">
            Tänker Lennart Rohdin själv åka till Jugoslavien och delta i
            den lösning han talar om?
          </note>
          <note n="f49a8938">
            Jag tror att det är viktigt, när det gäller respekten för oss
            som politiker, att vi talar klartext, att vi talar om vad det
            handlar om. Jag tror att hederligheten kräver ett besked från
            Lennart Rohdin på den här punkten.
          </note>
          <note n="3c3b522c">
            Anf. 25 LENNART ROHDIN (fp) replik
          </note>
          <note n="abd41706">
            Herr talman! Bertil Persson säger att han har frågat mig ett
            antal gånger och att jag har sagt att jag skall ge svar i kammaren.
            Det skall jag göra, men jag har också givit svar varje gång Bertil
            Persson har frågat. FN-stadgan föreskriver nämligen en lång rad
            olika åtgärder som kan trappas upp till det yttersta ingripandet.
            Det är dessa som jag och Folkpartiet anser att man borde utnyttja
            och pröva.
          </note>
          <note n="d0e2ee81">
            Detta är ingenting isolerat. Det framförs i många sammanhang.
            Exempelvis framförs det i den amerikanska kongressen krav på sådana
            åtgärder. Detta är alltså inte någonting märkvärdigt.
          </note>
          <note n="68393711">
            Bertil Persson faller lätt in i den allmänna spridningen av dimridåer.
            Han säger att folk och gränser inte stämmer överens; därför blir
            det som det blir.
          </note>
          <note n="7779634a">
            Låt mig hänvisa till en artikel av den förre amerikanske Jugoslavienambassadören
            Warren Zimmermann. I den beskriver han hur det hela gick till.
            Han konstaterar att Jugoslaviens uppbrott och kriget i
          </note>
          <note n="583432a3">
            Bosnien är ett typexempel på nationalism från toppen.
          </note>
          <note n="8c82f370">
            Skrupulösa ledare i toppen manipulerade och använde terroråtgärder
            för att se till att människor försattes i skräck och rädsla. Det
            var inte fråga om att gränser och folk inte stämde och att människor
            inte kunde leva tillsammans. De allra flesta ville leva tillsammans,
            men det ville inte deras ledare, och det är dem som vi förhandlar
            med. Det är de som får hållas.
          </note>
          <note n="d837c182">
            Anf. 26 BERTIL PERSSON (m) replik
          </note>
          <note n="e7ff253f">
            Herr talman! Frågan är fortfarande vad Lennart
          </note>
          <note n="08480106">
            Rohdin talar om. Talar han om ett fullt krig med alla de tillgängliga
            medel som kärnvapenstaterna kan sätta in? Skall en svensk stridande
            trupp, obligatoriskt värnpliktig eller frivillig, sättas in? Det
            är viktigt för oss att veta var gränserna går när man talar om
            alla till buds stående medel. Jag vill gärna återigen ställa min
            fråga. Jag tycker inte att Lennart Rohdin kan komma ifrån den
            med ett lösligt tal om upptrappning.
          </note>
          <note n="3248a689">
            Anf. 27 LENNART ROHDIN (fp) replik
          </note>
          <note n="66570f86">
            Herr talman! Jag kan inte undgå att bli litet fundersam när jag
            hör Bertil Persson. Har Bertil Persson läst FN-stadgan? Har Bertil
            Persson läst kapitel 7?
          </note>
          <note n="392df088">
            Har Bertil Persson läst artikel 42? Där står just att FN
          </note>
          <note n="f76e0976">
            skall använda de militära medel som krävs. Det får alltid anpassas
            efter situationen och dess utveckling.
          </note>
          <note n="95779052">
            Folkpartiet liberalerna ställer upp på hela FN-
          </note>
          <note n="8121b7dd">
            stadgan och dess innehåll. Gör Bertil Persson det?
          </note>
          <note n="1294c5df">
            Gör Bertil Perssons parti, Moderaterna, det?
          </note>
          <note n="0bd0ab32">
            Bertil Persson vände sig också mot diskussionen om vapenembargot
            och undrade vad som skulle hända om man tog bort det. Som jag
            har sagt tidigare förlorar den frågan alltmer sin aktualitet,
            eftersom vapenembargot kringgås inför öppen ridå. Jag skulle vilja
            ställa två frågor till Bertil Persson. Skulle Bertil Persson,
            analogt med sitt tidigare resonemang, kräva att det infördes ett
            vapenembargo i dag om det inte fanns något? Jag har inte hört
            någon annan kräva det. Protesterar Bertil Persson mot det faktum
            att vapenembargot nu innebär ett mera jämlikt styrkeförhållande
            för de bosniska regeringsstyrkorna, vilket gör att krigsförbrytaren
            Karadzic för första gången ropar på fredsförhandlingar?
          </note>
          <note n="671ee236">
            Anf. 28 BERTIL PERSSON (m) replik
          </note>
          <note n="5a48b6b7">
            Herr talman! Det är uppenbart att man inte kan få något svar
            från Lennart Rohdin.
          </note>
          <note n="f950c960">
            Det är bara att konstatera att det tydligen inte finns någon
            gräns för vilka krigiska insatser, från bl.a.
          </note>
          <note n="81262023">
            svenska trupper, som Lennart Rohdin är beredd att sätta in. Det
            är ett viktigt besked, inte minst inför de torgmöten som vi kan
            komma att träffas på.
          </note>
          <note n="68f2ebad">
            Jag tycker faktiskt att det är svagt att inte kunna ge ett klart
            besked.
          </note>
          <note n="458800f6">
            Anf. 29 HÅKAN HOLMBERG (fp)
          </note>
          <note n="72b18bea">
            Herr talman! Jag vill inte påstå att olika grundvärderingar ligger
            bakom de olika åsikter som finns i den här debatten, inte ens
            efter Bertil Perssons sista inlägg, även om man kan bli fundersam.
            Snarare handlar det om olika uppfattningar om vad som är viktigt.
          </note>
          <note n="44f32f0f">
            Kanske handlar det också om en vilja att se det uppenbara i det
            som har skett under några år i Bosnien.
          </note>
          <note n="46c63314">
            Den här frågan handlar i grunden om folkrätten och tilltron till
            FN, OSSE och hela det internationella samfundets förmåga och vilja
            att leva upp till sina egna åtaganden, stadgor och principer.
          </note>
          <note n="1fbf2000">
            Det finns en parallell, som jag och andra har påpekat många gånger
            i den här kammaren. Tilltron till
          </note>
          <note n="d0039c54">
            Nationernas förbund under 30-talet undergrävdes mycket snabbt.
            Den organisationen misslyckades totalt med att gripa in och stoppa
            den tidens aggression. Då gällde det Abessinien, spanska inbördeskriget
            och Tjeckoslovakien.
          </note>
          <note n="28c0186f">
            I anslutning till detta tycker jag att det är nödvändigt att
            kommentera det som Anneli Hulthén sade.
          </note>
          <note n="65847267">
            Hon menade att FN ändå har försökt verka för en lösning som skulle
            bygga på demokrati och samexistens. Det är verkligen en fråga
            om definitioner i så fall. De lösningar som man har försökt lansera
            i olika tappningar har ju byggt på en etnisk uppdelning. I
          </note>
          <note n="4f8ffce2">
            stort sett har man följt frontlinjerna, som de råkade vara och
            som de nu har varit under en ganska lång tid.
          </note>
          <note n="cb007402">
            Det finns ett grundläggande problem. Å ena sidan skall det vara
            olika enheter för olika etniska grupper.
          </note>
          <note n="736ab417">
            Å andra sidan skall människor ha rätt att återvända.
          </note>
          <note n="caa357fb">
            Dessa två principer går inte att upprätthålla på samma gång.
            Man bygger inte en stabil fred på att försöka trolla bort detta
            problem. Därför skall man kanske vara litet försiktig med att
            beskriva FN:s insatser som att man har verkat för demokrati och
            samexistens.
          </note>
          <note n="3119b47a">
            Verkligheten är mera komplicerad. Kanske är det fråga om att
            man snarast har känt sig pressad att komma fram med någonting
            över huvud taget för att dölja det grundläggande totala misslyckandet
            och sveket.
          </note>
          <note n="ef4f971b">
            Debatten handlar naturligtvis också om vår syn på folkmord. Man
            skulle inte behöva debattera en sådan sak i Sveriges riksdag,
            men det är ett faktum att ordet folkmord inte nämns i majoritetens
            text. Jag tror också att alla talesmän som har varit uppe i debatten,
            med undantag från Bodil Francke Ohlsson från Miljöpartiet, undvek
            att använda ordet. Därför är det nödvändigt att fråga er: Är det
            ett folkmord som vi har bevittnat under några år? Vilka slutsatser
            drar ni i så fall av det?
          </note>
          <note n="91220061">
            Detta handlar också om tilltron till fredsordningen i Europa
            - ett mer begränsat perspektiv än det globala
          </note>
          <note n="58e7efb6">
            - efter 1989. Om de som har startat och drivit fram folkmordet
            och kriget i Bosnien når den definitiva framgången, nämligen att
            Bosnien upphör att existera, öppnar det naturligtvis dörren för
            andra makthavare på andra håll, så att de kan göra ungefär detsamma.
          </note>
          <note n="6b45011f">
            Det som har skett i Tjetjenien under början av detta år kan man
            se som en konsekvens av att världssamfundet inte har orkat ta
            itu med kriget och folkmordet i Bosnien på det sätt som hade varit
            rimligt.
          </note>
          <note n="14218d6e">
            I dag läser vi i tidningarna om hur den ryske utrikesministern
            hotar att gripa in militärt för att skydda ryssar i grannstaterna
            mot påstådda - ibland är de möjligen verkliga - övergrepp. Här
            ser vi också ett mönster med ekon bakåt till 30-talet. Då gällde
            det alla tyskar i ett land. Nu har det under några år handlat
            om alla serber i ett land. Nu kommer en antydan om att det gäller
            alla ryssar i ett land. Det är en princip som bara kan leda till
            en katastrof.
          </note>
          <note n="af5dc70e">
            Därmed handlar den här debatten också om Sveriges egna säkerhetsintressen.
            En del länder kan beröras av att situationen i Bosnien tillåts
            bli mönster för ett politiskt handlande på andra håll i Europa.
            Några av de länderna ligger alldeles intill oss: de baltiska länderna.
          </note>
          <note n="a8e546a8">
            Det finns gränser i den internationella politiken -
          </note>
          <note n="9786e356">
            inte fysiska utan moraliska, principiella gränser - som inte
            får överskridas om inte den internationella ordningen skall riskera
            att rivas upp, kanske på ett sätt som gör att den inte kan återställas.
            Den gränsen går i
          </note>
          <note n="e96d54f2">
            Bosnien. Den går precis där. Detta är testfallet. Vi är snubblande
            nära ett totalt misslyckande för det internationella samfundet.
          </note>
          <note n="904229e3">
            Det är för mig en gåta att Sverige, som så många gånger har agerat
            för de små ländernas rätt gentemot stormakter av olika slag och
            hävdat just folkrätten som den princip som vi alltid måste hålla
            på för att civiliserade former för umgänge mellan världens länder
            skall bestå, inte har agerat mer aktivt i denna fråga. Vi har
            ingenting att förlora på att agera mer aktivt, men vi skulle,
            tillsammans med andra små länder, kunna ha mycket att vinna på
            att föra en mer aktiv politik.
          </note>
          <note n="0076e404">
            Konsekvensen av majoritetens hållning i den fråga som här är
            den mest kontroversiella, nämligen den som rör vapenembargot,
            måste logiskt sett vara att man i majoriteten anser - fast det
            inte sägs - att Sverige måste engagera sig betydligt mer aktivt
            för att den bosniska regeringen, som är internationellt erkänd,
            den bosniska staten, som är internationellt erkänd, skall få möjlighet
            att börja fungera så som den skall fungera, som en demokratisk,
            multietnisk stat inom internationellt erkända gränser. För att
            åstadkomma det måste det sättas press på angriparsidan, alltså
            den bosnienserbiska sidan. Får inte bosnierna själva sätta den
            pressen måste det internationella samfundet göra det.
          </note>
          <note n="cde4ff04">
            Vad gör då den svenska regeringen, vad vill då den svenska riksdagen
            uppmana den svenska regeringen att göra? Den frågan kvarstår tyvärr
            också efter den här debatten.
          </note>
          <note n="4e7e8709">
            Anf. 30 ANNELI HULTHÉN (s) replik
          </note>
          <note n="076f8fe8">
            Herr talman! Nej, Håkan Holmberg, den frågan kvarstår inte. Utrikesutskottet
            har i sitt betänkande skrivit vad utrikesutskottets majoritet
            önskar. Däremot kvarstår frågan: Vad vill Folkpartiet? Det är
            som ett eko ur det förgångna att här i kammaren höra
          </note>
          <note n="19fb5de6">
            Håkan Holmberg bara företräda något slags folkpartistisk referensram
            om hur världen skall fungera och vilka medel som skall till för
            att den skall bli den mest lyckliga. På samma sätt och i samma
            höga tonläge diskuterade man när det gällde de baltiska staterna
            och de möjligheter vi i det sammanhanget hade att verka för en
            demokratisk och fri utveckling. Det är exakt identiskt samma diskussionsteknik.
            Man säger att man vill mer, men en analys av Folkpartiets inlägg
            visar att de inte står för något mer eller bättre än de synpunkter
            som har företrätts av andra i denna kammare.
          </note>
          <note n="01c9f2b7">
            Håkan Holmberg frågar sig vad som är det uppenbara som har inträffat
            i denna konflikt. Det uppenbara som har inträffat i denna konflikt
            är att den civila befolkningen som i vilken annan konflikt som
            helst har fått lida. Den har fått lida ohyggligt och oerhört.
          </note>
          <note n="5cac7a71">
            Det är också sagt att detta är något som vi inte kan acceptera.
          </note>
          <note n="a7e1cef5">
            Det är också sagt att den etniska rensning och de systematiska
            våldtäkter som har ägt rum inte kan accepteras. Då säger Håkan
            Holmberg: Det räcker inte, kalla det folkmord. Men varför är det
            bara Folkpartiets egna ord som skall gälla i denna debatt? Varför
            räcker inte de uttrycksmedel vi andra använder för att tala om
            vad vi tycker är hemskt i det som har skett i det forna Jugoslavien?
          </note>
          <note n="b4e0f08d">
            Fortfarande finns tveksamheterna kvar. Vad är det för medel som
            Folkpartiet vill använda för att på bästa sätt lösa konflikten?
          </note>
          <note n="63d43c1e">
            Anf. 31 HÅKAN HOLMBERG (fp) replik
          </note>
          <note n="d6ed66e4">
            Herr talman! Det här var ett säreget inlägg. Vad jag liksom Lennart
            Rohdin tidigare och många andra utanför denna kammare och i många
            andra länder hela tiden talar om är internationella principer,
            konventioner, FN-stadgan och sådana saker. Detta är inte något
            slags folkpartistisk eller liberal partipolitik, något slags egna
            definitioner av begrepp, utan det här är internationellt erkända,
            allmänt underskrivna konventioner om hur länder bör bete sig mot
            varandra.
          </note>
          <note n="80595420">
            Frågan hur man etiketterar det som har skett i det f.d. Jugoslavien
            är inte bara en fråga om etiketter. Det är en mycket central fråga.
            Om man använder ordet folkmord eller inte har naturligtvis sin
            betydelse, eftersom det råkar finnas en internationell folkmordskonvention,
            vars signatärer genom att skriva under har förbundit sig att förhindra
            just folkmord. Det som har ägt rum i det f.d. Jugoslavien uppfyller
            vad jag kan se alla de krav som det internationella samfundet
            hittills har varit överens om i definitionen av ett folkmord.
          </note>
          <note n="f456679f">
            Ifall man undviker att definiera ett folkmord som ett folkmord
            och i stället så att säga skriver sig runt på olika sätt innebär
            det exakt det som jag och Lennart
          </note>
          <note n="7773e354">
            Rohdin tidigare har påpekat, nämligen att man undviker att säga
            det som är den uppenbara sanningen, som är öppen för vem som helst
            att se, därför att man inte vill titta på det, därför att man
            inte vill dra konsekvensen och slutsatsen att såväl föregående
            som nuvarande svenska regering har varit alltför passiv, alltför
            mycket har deltagit i vad man kan kalla för det internationella
            hyckleriet i den här frågan.
          </note>
          <note n="9ffa1dcb">
            Det är precis detta det handlar om, och det är tragiskt att partier
            och politiker som i andra sammanhang har talat varmt för folkrätten
            och för små länders rätt gentemot stormakter är så tysta och försiktiga
            denna gång.
          </note>
          <note n="830e3f3f">
            Anf. 32 ANNELI HULTHÉN (s) replik
          </note>
          <note n="da9bf687">
            Herr talman! För mig är det allra viktigaste människornas rätt
            att fortsätta leva i en multietnisk kultur i en självständig nation.
            Det teoretiserande som Håkan
          </note>
          <note n="8c6bf7f9">
            Holmberg håller på med är för mig lika säreget som mitt inlägg
            var för honom.
          </note>
          <note n="799aa033">
            Det är ett märkligt sätt att skapa debatt. Det har flera gånger
            under den här debatten sagts att Sverige är tyst. Jag måste då
            säga att jag beundrar de ideella organisationer som med sin hjälp
            till Bosnien och det forna Jugoslavien vågar sig in där och gör
            något konstruktivt i den situation som faktiskt råder, som med
            medel försöker skapa och överbrygga de skillnader som har växt
            fram mellan människor, som försöker ta tag i kvinnornas situation
            efter de systematiska våldtäkter som har ägt rum, som försöker
            göra något ordentligt. Detta är det verkliga debattinlägget, inte
            teoretiserandet på ett torgmöte och inte teoretiserandet i kammaren.
          </note>
          <note n="2e35a5b0">
            Jag uppfattar fortfarande Folkpartiets inlägg som att man till
            varje pris vill ha en konflikt kring detta i den svenska riksdagen.
            Man vill inte höra på vad andra säger. Man säger att man själv
            alltid är bäst.
          </note>
          <note n="6301d99d">
            Anf. 33 HÅKAN HOLMBERG (fp) replik
          </note>
          <note n="d12f2313">
            Herr talman! Om Anneli Hulthén tycker att ett annat parti framstår
            som bättre än hennes eget i den här frågan kan hon mycket lätt
            undvika det genom att hålla med om ganska grundläggande saker.
            Då slipper vi allt det här. Det här handlar emellertid inte om
            partipolitik. Det handlar om folkrätt, om respekt för internationella
            samlevnadsprinciper.
          </note>
          <note n="ad7b4655">
            Anneli Hulthén talar om "teoretiserande" och
          </note>
          <note n="a1ecbea0">
            "abstrakta principer". Ja, det är precis det som vi i väldigt
            många olika sammanhang försöker upprätthålla. Vad är FN:s deklaration
            om de mänskliga rättigheterna annat än en samling abstrakta principer?
            Vad är det annat än teoretiserande att föra en diskussion om huruvida
            individer har rättigheter att få leva som de personer de råkar
            vara, oavsett om det finns maktgrupper, fascister eller andra,
            i närheten som tycker att de skall drivas bort från sina hem?
            Det är klart att det är teoretiserande. Makt är alltid mycket
            mer påtagligt och konkret än vad principer av detta slag är.
          </note>
          <note n="f59c68e5">
            Det är på precis den typ av abstrakta principer och teoretiserande
            som Anneli Hulthén talar om som hela det internationella samfundets
            rättsordning vilar. Det är ganska gott om regimer och diktatorer
            och mörkmän i den internationella politiken som använder precis
            denna form av retorik när de utsätts för kritik för sitt handlande
            i olika avseenden.
          </note>
          <note n="edefa65f">
            Jag tycker att man skall tala klarspråk om sådant som det måste
            talas klarspråk om. Det Anneli Hulthén sade i början håller jag
            helt med om. Det viktigaste är de enskilda människornas rätt att
            få leva i ett mångetniskt, demokratiskt samhälle. Denna rätt har
            upphävts i stora delar av Bosnien-Hercegovina, och den hotas i
            hela landet av beväpnade fascistiska grupper med den serbiska
            regimen som yttersta stöd i bakgrunden.
          </note>
          <note n="6bdf95bc">
            Jag tycker att man skall kalla en katt för en katt och en fascist
            för en fascist. Det må sedan anses vara hur teoretiserande som
            helst, men det är så det förhåller sig.
          </note>
          <note n="1e68a6fa">
            Anf. 34 GÖRAN LENNMARKER (m) replik
          </note>
          <note n="1ea28fc8">
            Herr talman! Det är förvisso väldigt viktigt att folkrätten kan
            upprätthållas. FN-stadgan ger tydligt rätten att bedriva försvarskrig.
            Den t.o.m. antyder att man i ett sådant läge skall kunna få hjälp.
            Det kan t.o.m. anses att den moraliskt implicit uttrycker att
            den som är angripen skall få hjälp och stöd. På den punkten råder
            det inget tvivel om att Bosnien-
          </note>
          <note n="6f11bc1c">
            Hercegovina inte har fått den hjälp och det stöd enligt artikel
            51 som t.ex. Kuwait och Korea fick.
          </note>
          <note n="6f499114">
            För Sveriges del har det varit något svårt att driva den linjen,
            eftersom Sverige självt inte har möjlighet att ställa upp bakom
            detta - detta är något som vi har ålagts av alla partier i denna
            kammare, och jag tror, nej jag t.o.m. vet, att inget parti har
            avvikit från den principen. Sverige kan icke ingå i en allians
            för att bedriva krigföring i försvar för Bosnien-Hercegovinas
            rättigheter. Detta har naturligtvis lagt en restriktion på
          </note>
          <note n="c457ea9f">
            Sveriges agerande just i den delen, vad gäller våra möjligheter
            att ta initiativ till en sådan koalition. Vill man göra det har
            man anledning att själv leva upp till de krav man ställer.
          </note>
          <note n="6c5d2ea1">
            Däremot har Sverige varit oerhört aktivt vad gäller andra saker:
            den humanitära hjälpen, skyddsstyrkorna och även flyktingmottagningen.
            Av Bosnien-
          </note>
          <note n="022301b3">
            Hercegovinas regering bedöms Sverige vara ett av de länder, eller
            kanske t.o.m. det land som i proportion till sin befolkning har
            gjort mest.
          </note>
          <note n="a761d88d">
            Sverige har väl heller aldrig så kraftfullt engagerat sig för
            europeisk säkerhet och fred som vi har gjort när det gäller Bosnien-Hercegovina,
            till viss del Makedonien och kanske i någon mån också Kroatien.
          </note>
          <note n="131ff2da">
            I båda dessa avseenden har Sverige alltså faktiskt gjort väldigt
            mycket, inte minst den regering som också Folkpartiet ingick i.
            Förhoppningsvis blir det också en fortsättning på detta.
          </note>
          <note n="1cd600ad">
            Vad gäller den springande punkten, nämligen att ställa upp till
            försvar för den angripna parten, är detta däremot svårt om man
            själv inte är beredd att delta.
          </note>
          <note n="63b0aee8">
            Och detta har faktiskt ingen krävt, ej heller Folkpartiet.
          </note>
          <note n="b03aa06c">
            Anf. 35 HÅKAN HOLMBERG (fp) replik
          </note>
          <note n="8f00531c">
            Herr talman! Jag uppskattar att Göran Lennmarker för denna diskussion
            på ett sansat sätt och med klart erkännande av vad saken faktiskt
            handlar om, nämligen respekten för folkrätten. Det är naturligtvis
            inte enkelt att avgöra hur man skall förhålla sig till olika exakta
            situationer, utan vi har att göra med lösningar som är de näst
            bästa eller möjligen de näst sämsta, som Göran Lennmarker själv
            tidigare sade i sitt inlägg. Inte desto mindre hade Sverige naturligtvis
            kunnat agera internationellt på ett helt annat sätt än vad som
            har varit fallet. Vi har sagt ungefär detsamma som det som har
            sagts av alla andra länder. Man kunde kanske i stället t.ex. ha
            försökt samla mindre länder som själva uppfattar ett hot från
            de långsiktiga konsekvenserna av en fortsättning av utvecklingen
            i
          </note>
          <note n="447bca2f">
            Bosnien, för att försöka påverka det internationella samfundet,
            stormakterna, FN och OSSE, att aktivera sig mera och framför allt
            att sluta upp på den bosniska regeringens sida.
          </note>
          <note n="ebf6e25e">
            Sverige har FN-trupp i Bosnien, och jag kan inte se något som
            helst fel i att, om FN får ett sådant mandat, också denna får
            spela den enda roll som är rimlig för FN:s deltagande, nämligen
            att se till att den bosniska regeringen, som är internationellt
            erkänd och som verkar i en stat, Bosnien-Hercegovina, som är medlem
            av FN, får en möjlighet att överleva. Det är möjligt att man bara
            genom att vara där ändå i någon utsträckning åstadkommer detta
            - Göran Lennmarker var inne på den tanken - men det räcker inte,
            utan det gäller att få slut på kriget på ett sådant sätt att,
            som meningen var, respekten för Bosniens rätt att existera som
            multietnisk demokratisk stat vidmakthålls. Det bör krävas mer
            aktiva FN-insatser än de som finns i dag.
          </note>
          <note n="1c46a9fd">
            Anf. 36 GÖRAN LENNMARKER (m) replik
          </note>
          <note n="fe33c9d8">
            Herr talman! Det här är en av den internationella rättens absolut
            centrala frågor. Hur skall man se till att den som angriper bestraffas
            och inte lyckas i sitt angreppskrig? Hela FN-stadgan utgår från
            detta. Den skrevs under andra världskriget, och den bygger också
            på att man med militär kraft skall kunna motsätta sig angrepp.
            Men FN kan inte göra det på egen hand, utan det måste vara dess
            medlemsstater som klarar denna uppgift.
          </note>
          <note n="9552fd0a">
            Det är faktiskt så, Håkan Holmberg, att om länderna inte själva
            är beredda att göra den uppoffringen, vilket Sverige icke är -
            det menar alla partier i Sverige, inklusive mitt eget, och även
            jag själv, som inte har bättre samvete än någon annan i Sverige
            - har man icke denna möjlighet. Det är även svårt att samla en
            koalition av mindre länder, om man inte själv är beredd att fullfölja
            det här. Det är den springande punkten.
          </note>
          <note n="419fc719">
            Det finns, Håkan Holmberg, två lärdomar för oss att dra inför
            framtiden vilka jag tycker är mycket viktiga. Den ena är att man
            skall se till att en europeisk fredsordning utarbetas. Vi skall
            inför regeringskonferensen 1996 se till att Sverige inte är passivt
            och återhållsamt därvidlag utan mycket aktivt är med i detta arbete.
            Jag tycker att det är en mycket central uppgift.
          </note>
          <note n="0404b11d">
            Den andra lärdomen är att vi själva måste fundera på hur Sverige
            skall ställa sig till FN-stadgans artikel
          </note>
          <note n="0b5b5271">
            51. Den är bjudande också för Sverige, men vi har under 50 år
            valt att avskärma oss från möjligheten att ställa upp bakom FN-stadgans
            artikel 51.
          </note>
          <note n="a1709b10">
            Så till en sista fråga, som jag glömde att säga något om i mitt
            förra inlägg. Jag har svårt att förstå diskussionen om begreppet
            folkmord. Jag tror inte att det någonsin togs upp i utskottet
            eller påfordrades från Folkpartiets sida att vi skulle ta med
            den beteckningen. I varje fall hade inte jag motsatt mig - och
            jag tror att detsamma gäller också för majoriteten - att den hade
            tagits in i utskottets betänkande. Vad som hela tiden diskuterades
            i samband med reservationen var ett behållande eller ett hävande
            av vapenembargot. Det var den springande punkten. Jag tror inte
            att någon i utskottet uppfattade frågan om folkmord som en tvistefråga.
          </note>
          <note n="d83c385e">
            Anf. 37 HÅKAN HOLMBERG (fp) replik
          </note>
          <note n="3122fcbd">
            Herr talman! Frågan om folkmord är så pass väsentlig att begreppet
            infördes redan på den tredje raden i reservationen. Det har naturligtvis
            sin bakgrund. Men jag är glad att Göran Lennmarker - jag uppfattar
            honom så - i princip håller med om att det är fråga om ett folkmord.
            Jag tycker att han bör ha ett erkännande för det. Men konsekvensen
            av det medgivandet är att det faktiskt finns en förpliktelse för
            världens stater att försöka att med alla upptänkliga medel förhindra
            att detta folkmord begås.
          </note>
          <note n="e4d32021">
            Det är dessutom så - för att återgå till det som vi debatterade
            förut - att Bosnien av omvärlden har begärt att få försvara sig
            självt men har förvägrats den rätten. Konsekvensen av att fortsätta
            att förvägra
          </note>
          <note n="364525e2">
            Bosnien den rätten måste rimligen vara att det internationella
            samfundet i så fall självt bör åta sig det som det hittills inte
            fullt ut har velat åta sig. I detta inbegrips självfallet Sverige
            - det är inget konstigt i det -
          </note>
          <note n="56b5ea15">
            men Bosnien har velat få rätten att försvara sig på egen hand
            och har förvägrats detta. Det är en av de grundläggande beståndsdelarna
            i bakgrunden till den här debatten.
          </note>
          <note n="dcf1c54d">
            Anf. 38 RAGNHILD POHANKA (mp)
          </note>
          <note n="75089164">
            Herr talman! Jag skall i mitt anförande inte föra fram några
            yrkanden, eftersom vår utskottsrepresentant har gjort detta. Mitt
            anförande skall handla om mänskliga rättigheter i ett flyktingperspektiv.
          </note>
          <note n="a121bd69">
            Vi får inte blir förhärdade. Vi måste reagera nu och kraftigt,
            som individer, som politiska partier, som nation och i internationella
            sammanhang.
          </note>
          <note n="42b04414">
            Serberna har 90 kända fångläger, varav minst 20
          </note>
          <note n="2151f2b4">
            är kvinnoläger där kvinnorna systematiskt våldtas och förnedras.
            De registreras, och serberna menar att barnen skall tas om hand
            av Serbien. Från dessa läger rekryteras också kvinnor till bordeller.
          </note>
          <note n="00c7abd7">
            Förutom alla övriga grymheter är detta en särskild sida av krigen
            i f.d. Jugoslavien. Det räcker inte längre att dokumentera och
            informera. Vi vet tillräckligt och kan alltså inte efteråt säga
            att vi ingenting visste.
          </note>
          <note n="80b51193">
            Eftervärldens dom kommer att bli hård.
          </note>
          <note n="3c987489">
            Herr talman! Det pågår ett folkmord, och ett folkmord måste drabba
            civilbefolkningen, dvs. folket.
          </note>
          <note n="7020564a">
            Situationen är desperat. Tänk om vi alla i Sveriges riksdag skulle
            åka dit ned! Vi står här och talar och talar, vilket också är
            vår uppgift, men kanske skall vi börja handla.
          </note>
          <note n="a9c7d373">
            När man ser på olika krigshärdar i världen kan man lätt tappa
            fotfästet. De allra flesta konflikter är dessutom inbördeskrig,
            som i grymhet och övergrepp kan ha förödande konsekvenser. I det
            f.d. Jugoslavien har det t.o.m. inneburit att vänner och grannar
            skjutit varandra eller utsatt varandra för tortyr och övergrepp.
            En man som häromåret framträdde i TV grep mig, när han handfallet
            och utan möjlighet eller vilja att förstå beskrev sin situation:
            Mina grannar och vänner, vi som har byggt hus ihop och uppfostrat
            våra barn tillsammans, går in och skjuter varandra. Hur kan man
            förändras så?
          </note>
          <note n="c6b7e758">
            Konflikten i Kosova har en lång historia. År 1968
          </note>
          <note n="5e3b59de">
            mötte jag en vuxen man som hette Skender och som var kosovoalban.
            Hans far hade skjutits vid köksbordet av en serb för en struntsak.
            Förtrycket är generationer gammalt i Kosovo, och den etniska rensningen
            skärps.
          </note>
          <note n="10982cd8">
            Kosovo upplever nu en av de svåraste perioderna i sin historia.
            Från 1989, då Kosovas autonomi krossades, har den serbiska regimen
            genomdrivit parlamentets upplösning och stängning av radio, TV
            och andra massmedia. Albanerna har avskedats från sina anställningar.
            År 1990 avskedades 53 000 albaner inom förvaltningen. På sjukhusen
            har detsamma skett.
          </note>
          <note n="73a4eaa7">
            Kvinnor har inte vågat föda sina barn på sjukhus.
          </note>
          <note n="51b3d245">
            Barn har förgiftats av mat i skolorna. Jag kan fortsätta den
            här uppräkningen länge. Den serbiska regimen fortsätter att mörda,
            misshandla och trakassera folkmajoriteten liksom att tvångsmobilisera
            albanerna till den serbiska armén.
          </note>
          <note n="21f3f415">
            Detta har under den sista tiden intensifierats. Ett färskt exempel
            är stängningen av två institutioner som försvarat den albanska
            kulturen i Kosova: Akademin för vetenskap och konst samt Albanologiska
            institutet.
          </note>
          <note n="c6b4bcb0">
            Majoritetsförhållandet, det faktum att albanerna utgör 90 % av
            befolkningen, gör att förtrycket varit och är desto hårdare för
            att kunna upprätthållas.
          </note>
          <note n="b57d270e">
            Ständiga personkontroller och arresteringar har skapat en stämning
            av fruktan. Om det ännu går att verka förebyggande borde världssamfundet
            inklusive Sverige uppmärksamma Kosova och agera för de mänskliga
            rättigheter där som nu nästan glömts bort. Albanien har nästan
            glömts bort i skuggan av det öppna kriget.
          </note>
          <note n="b177c821">
            Det gäller här också inställningen till flyktingsituationen.
            Om vi läser vår utlänningslag och har en generös praxis, något
            som jag anser att vi skall ha men ännu inte har, skulle det kunna
            bli ett generellt avvisningsstopp för t.ex. personer från det
            f.d. Jugoslavien. I första hand gäller det förstås Bosnien, och
            vi har för bosnier redan infört ett avvisningsstopp, men det gäller
            här även Kroatien, Kosova, Sandjak och Vojvodina. För övriga delar
            borde avvisningsstopp gälla för krigsvägrare.
          </note>
          <note n="b57c0b5d">
            Jag övergår nu till Bosnien och Kroatien. Miljöpartiet läser
            meddelandena från dr Granic i Kroatien med utgångspunkt i deras
            faktiska innehåll. Pressade av en flyktingkatastrof i Kroatien,
            med 400 000 flyktingar, motsvarande 10 % av befolkningen, och
            av de flyktingmottagande ländernas krav att få sända tillbaka
            kroater och bosnier med kroatiska resedokument lämnar man dubbeltydiga
            meddelanden. I dr Granics brev till den svenske ambassadören i
            Zagreb står det inte någonstans att alla kroatiska medborgare
            kommer att få skydd i Kroatien. Den 21 mars 1995 bekräftade
          </note>
          <note n="27593490">
            Kroatiens flyktingminister dr Adelbert Rebic att bosnier med
            kroatiska pass som kommer från de fria områdena i Bosnien-Hercegovina
            skall återvända dit.
          </note>
          <note n="d125527f">
            Där nämns inte att fred i Bosnien-Hercegovina är ett krav. Kroatien
            lovar skydd och flyktingstatus åt bosnier som flytt från serbdominerade
            områden i Bosnien-Hercegovina, och de tas om hand i mån av plats.
          </note>
          <note n="7afeb58b">
            Man har där stora svårigheter, och det måste vi också förstå.
            De andras återvändande sker under administrativt tvång.
          </note>
          <note n="6eb6b14a">
            I två av tre fall som regeringen fattat beslut om hade de berörda
            sin hemvist i de s.k. fria områdena i
          </note>
          <note n="22c2fef1">
            Bosnien-Hercegovina. Vi anser att vi i praktiken har att göra
            med ofrivilligt återvändande till en krigszon.
          </note>
          <note n="fc73797d">
            Många är dessutom krigsvägrare.
          </note>
          <note n="ff4568a4">
            Invandrarministern har bekräftat att svensk praxis är att inte
            återsända flyktingar till Bosnien-
          </note>
          <note n="3b6d4cba">
            Hercegovina. Kroatisk praxis är att flyktingar med hemvist i
            de s.k. fria områdena återsänds. Kroatien har därmed en aktiv
            återvandringspolitik.
          </note>
          <note n="e0b04097">
            I slutet av mars tillkännagav Rebic att under 1995
          </note>
          <note n="6d3564cb">
            kommer 50 000 kroater att skickas tillbaka till Bosnien-Hercegovina
            och 40 000 till serbockuperade områden i Kroatien. Eftersom serberna
            aldrig skulle tillåta detta kan det innebära att Kroatien har
            bestämt sig för att ta kontroll över sitt eget territorium med
            vapenmakt.
          </note>
          <note n="c9ea87a3">
            Samtidigt finns ett avtal om en konfederation mellan federationen
            Bosnien-Hercegovina, bestående av den kroatiska republiken Herceg-Bosna
            och republiken Bosnien-Hercegovina, samt Kroatien med delvis harmoniserad
            maktutövning och ansvar även vad gäller migration, enligt artikel
            4 i konfederationsfördraget.
          </note>
          <note n="9e90a213">
            Ett viktigt toppmöte ägde rum den 27 mars mellan den kroatiske
            presidenten Tudjman och hans säkerhetsexperter. Det har också
            hänt andra saker. Den 27
          </note>
          <note n="638c706f">
            mars mobiliserades 17-åringar och äldre i Kroatien.
          </note>
          <note n="0588dc9c">
            Dagen efter mobiliserades i Bosnien-Hercegovina 18-
          </note>
          <note n="821365e5">
            åringar och äldre. Detta betyder att även flyktingar kommer att
            mobiliseras. Det har också funnits officerare i Sverige som har
            försökt att värva bosnienkroater för att åka hem.
          </note>
          <note n="cfd3bbdd">
            Utrikesminister Granic understryker i ett brev till
          </note>
          <note n="67caf9d6">
            Förenta nationerna den 27 mars i år behovet av att flyktingar
            och internflyktingar återvänder, vilket är av högsta prioritet
            inte bara för en kvarts miljon fördrivna personer utan också för
            hela det kroatiska samhället. Det är ytterligare en sådan här
            sak.
          </note>
          <note n="a9eaac1d">
            Det är nu så gott som omöjligt att nu sända tillbaka flyktingar
            till f.d. Jugoslavien, med den situation som är nu. Vi kan befara
            krig och ytterligare interna krig. Jag håller med föregående talare
            att det kan finnas en chans i Kosova, om vi snabbt ingriper och
            arbetar på det sätt som flera talare har föreslagit, där det finns
            en vilja till fred.
          </note>
          <note n="aa3353d5">
            Anf. 39 LENNART ROHDIN (fp)
          </note>
          <note n="a958ebdb">
            Herr talman! I debatten har det påståtts att Folkpartiet söker
            konflikt och att Folkpartiet vill framställa sig som särskilt
            moraliskt. Jag kan försäkra att vi inget högre skulle önska än
            att slippa höra den debatten i riksdagens kammare.
          </note>
          <note n="b1ef7d05">
            I debatten för ett år sedan urskuldade sig Pierre
          </note>
          <note n="06634448">
            Schori och sade att han inte kunde agera kraftfullt, högröstat,
            med konkreta förslag, aktivt engagerad och påtryckande eftersom
            det inte är oppositionens roll.
          </note>
          <note n="18bfb158">
            Den uppfattningen delar inte vi. Detta är inte någon ny linje
            från Folkpartiets sida.
          </note>
          <note n="0fd5c484">
            För två år sedan begärde vår gruppledare Lars
          </note>
          <note n="db8d4ce2">
            Leijonborg en särskild debatt om kriget i Bosnien. I
          </note>
          <note n="e2acad8e">
            sitt inledningsanförande sade Lars Leijonborg: "I den nya värld
            som vi lever i, måste det finnas en beredskap för att med alla
            tillgängliga medel hindra extremister av den typ som nu leder
            det forna Jugoslavien mot katastrofen." Han fortsatte med att
            diskutera vad som måste göras: "Men jag tror också att det är
            viktigt att FN nu klargör att om andra insatser inte mycket snart
            hjälper, så kan militärt våld komma att användas i enlighet med
            FN-stadgans regler, för att skydda civilbefolkningen mot fortsatt
            dödande och för att värna Bosnien-Hercegovinas rätt att existera
            som stat. --- Jag är medveten om de stora risker och svårigheter
            som en militär intervention i FN:s namn rymmer, om den tvingas
            fram. Men riskerna och svårigheterna med att utesluta det alternativet
            kan på längre sikt mycket väl vara större." Han avslutade med
            att säga: "De insatser som jag nu talat om blir dyra. Men fortsatt
            krig blir ännu dyrare. De insatser som jag förordar kan komma
            att binda militära och andra resurser för många år framåt. Men
            alternativet, det vi nu ser förverkligas varje dag, är outhärdligt."
          </note>
          <note n="b017353d">
            Det var för två år sedan. Utvecklingen har blivit just outhärdlig.
          </note>
          <note n="1f3c4cd6">
            Överläggningen var härmed avslutad.
          </note>
          <note n="1d7c177b">
            (Beslut fattades efter 6 §.)
          </note>
          <note n="58a2a792">
            4 § Fredsprocessen i Mellanöstern
          </note>
          <note n="995dd3be">
            Föredrogs
          </note>
          <note n="9a06536c">
            Utrikesutskottets betänkande 1994/95:UU22
          </note>
          <note n="0465a651">
            Fredsprocessen i Mellanöstern.
          </note>
          <note n="9337fd09">
            Anf. 40 BERNDT EKHOLM (s)
          </note>
          <note n="48b384e8">
            Herr talman! Nästa ämne på dagordningen denna förmiddag är ytterligare
            en krishärd. Världen består tyvärr av alltför många problemområden.
            Här har dock utvecklingen vänt, till skillnad från i det område
            som vi nyligen har debatterat. Vi har fått en fredsprocess i Mellanöstern.
          </note>
          <note n="d13304bc">
            Vi har framför oss i våra bänkar utrikesutskottets
          </note>
          <note n="443d6c32">
            Mellanösternbetänkande, som nästan har blivit en årlig tradition.
            Denna gång är det främst med anledning av två motioner, en från
            Miljöpartiet och en från några socialdemokratiska motionärer.
            Betänkandet heter UU22.
          </note>
          <note n="55a1cdbe">
            Debatten är befogad av att det har varit en händelserik tid.
            Vi kan se ett starkt svenskt engagemang, nu senast apostroferat
            av biståndsminister Pierre Schoris besök i området tillsammans
            med förre utrikesministern Sten Andersson.
          </note>
          <note n="033d43e2">
            Man skulle naturligtvis kunna fråga om vi över huvud taget behöver
            debattera denna fråga. Det är ett enigt betänkande vi har framför
            oss, till skillnad från
          </note>
          <note n="2f892d05">
            Jugoslavienbetänkandet. Det kan sägas genast att det är en stor
            styrka att vi har denna enighet i utskott och, som jag förmodar,
            i riksdagsbeslut. Det stärker självfallet det svenska engagemanget
            och våra möjligheter.
          </note>
          <note n="afa1fbb1">
            Om vi skall vara ärliga tror jag att fredsprocessen i sig har
            medverkat till att skapa politisk enighet i Sverige kring insatser
            i Mellanöstern.
          </note>
          <note n="7762011d">
            Jag tycker att det är angeläget att vi här i dag lyfter fram
            några frågor, både från betänkandet och vad som händer i Mellanöstern.
            Jag tänker inte ägna mig åt någon historielektion. Det går att
            läsa årets betänkande och tidigare års betänkanden om man vill
            hämta stoff där. Jag vill bara markera några händelser som har
            följt i Madridkonferensens spår. Den öppnade i oktober 1991 för
            en förhandlingsprocess som vi tidigare inte trodde var möjlig.
            Det har nu givit freden en chans.
          </note>
          <note n="52ddfc54">
            Osloavtalet har satt ytterligare fart på fredsprocessen och öppnat
            för ett ömsesidigt erkännande mellan
          </note>
          <note n="a769b185">
            Israel och PLO genom principdeklarationen i september 1993 om
            interimistiskt självstyre. Ett sådant aktualiserades för övrigt
            redan i Camp Davidöverenskommelsen 1978. Det är alltså en gammal
            idé
          </note>
          <note n="6a2d5e35">
            som nu omsätts, som ett första steg i fredsprocessen.
          </note>
          <note n="51b19aab">
            Vi har kunnat se hur självstyret från september
          </note>
          <note n="0ad7eb2c">
            1994 har börjat omsättas i Gaza och Jeriko. Vi har också kunnat
            se hur fredsbygget tar sig vidare genom överenskommelser mellan
            Israel och grannländerna.
          </note>
          <note n="74bdce73">
            Som ett komplement till fredsöverenskommelsen med
          </note>
          <note n="be71aa7c">
            Egypten har också en fredsöverenskommelse mellan
          </note>
          <note n="9927d71b">
            Israel och Jordanien uppnåtts.
          </note>
          <note n="c5f519ab">
            Utskottet slår åter fast en väl känd ståndpunkt i fråga om den
            fortsatta fredsprocessen, nämligen att målet för fredsprocessen
            är en rättvis, varaktig och allomfattande fred som förutsätter
            Israels rätt till fortsatt existens inom säkra och erkända gränser
            och som också förutsätter självbestämmande för palestinierna.
          </note>
          <note n="e0421854">
            Vi vidhåller i utskottsbetänkandet stödet för FN:s säkerhetsråds
            resolutioner 242 och 338. Vi pekar på att fredsuppgörelsen innebär
            att Israel efter förhandlingar måste dra sig tillbaka från de
            år 1967 ockuperade områdena.
          </note>
          <note n="d0873d2b">
            Vi kan notera att det självstyre som jag tidigare talade om har
            tagit form, samtidigt som vi kan se många uppenbara problem. Det
            finns problem för den palestinska myndigheten att omsätta självstyret,
            alltifrån kapacitet för mottagning av stöd till administrativ
            och annan uppbyggnad av organisation i samhället, kunskapstillförsel,
            ekonomiska möjligheter osv. Problemen är många. Ett huvudproblem
            när det gäller att få självstyret och fredsprocessen att fortsätta
            utvecklas positivt är onekligen den sociala misär vi kan se i
            de ockuperade områdena med betoning på Gaza.
          </note>
          <note n="89d6337f">
            Fattigdomen där är enorm och utgör självfallet ett hinder för
            det praktiska fredsbygget. Det skapar misstro och många svikna
            förväntningar. I de spåren frodas extremismen.
          </note>
          <note n="03a9b236">
            Våldsamma grupper som exempelvis finns inom
          </note>
          <note n="3521ea28">
            Hamas får ett utrymme. Vi kan också se hur våldet får ett uttryck
            inom vissa extrema kretsar bland israelerna. Vi ser terrordåd
            med jämna mellanrum. Självfallet hotar detta fredsprocessen. Det
            pågår t.o.m. en medveten sabotageverksamhet mot fredsförhandlingarna.
          </note>
          <note n="8af8247e">
            Israel har krav på hårda åtgärder mot Hamas från palestiniernas
            sida. Vi kan i dagarna se hur den palestinska administrationen
            försöker ingripa genom skärpningar stegvis. Det har kommit till
            min kännedom att det nu förbereds en lag mot vapeninnehav i
          </note>
          <note n="75fdd607">
            Gaza.
          </note>
          <note n="1a1f8428">
            Samtidigt måste vi vara medvetna om att vi kan få en utveckling
            som den vi har sett i Algeriet, om PLO
          </note>
          <note n="a487bdb2">
            går för hårt fram. Det är naturligtvis inte heller önskvärt.
            Det blir en form av balansgång.
          </note>
          <note n="7a98055e">
            Den utveckling vi ser måste också ge oss beskedet att det är
            bråttom med fredsprocessen. Trögheten i sig är ett hot. Fredsprocessen
            måste snabbt kunna visa på konkreta resultat som syns i vardagen.
          </note>
          <note n="15414908">
            I det läget är biståndet naturligtvis av strategisk betydelse
            - ett bistånd som kan komma till rätta med en svår social utveckling.
            Det behövs bostäder, arbetsplatser och en fungerande infrastruktur.
          </note>
          <note n="123cb4c4">
            FN gör här väsentliga insatser som koordineras av norrmannen
            Terje Larsen. Sverige har också fått en central roll genom förre
            utrikesministern Sten Anderssons ansvar för att koordinera framför
            allt sysselsättningsinsatser i Gaza.
          </note>
          <note n="9a763271">
            Sverige har under en lång period arbetat med aktiva biståndsinsatser
            oavsett regering, och vi är nu uppe i nästan 300 miljoner kronor.
            Senaste påslaget i höstas rörde sig om 75 miljoner - detta trots
            den ekonomiska kris som vårt eget land befinner sig i.
          </note>
          <note n="ce089c50">
            En hel del av biståndet går till sysselsättningsinsatser. Bland
            dem märks en satsning på 10 miljoner dollar under två budgetår.
            Sverige bidrar för att försöka motverka den höga arbetslösheten.
          </note>
          <note n="66989dd9">
            Biståndet består också av många andra delar: demokratibistånd,
            bistånd för mänskliga rättigheter, budgetstöd, stöd till infrastruktur,
            stöd till palestinska flyktingbarn, hälsovårdsstöd, stöd till
            institutionsuppbyggnad m.m.
          </note>
          <note n="ca680367">
            Jag skall uppehålla mig något vid stödet till sysselsättningsinsatser.
            De svenska pengarna kan bl.a.
          </note>
          <note n="98791af8">
            bidra till att skapa i storleksordningen 5 000 jobb. Det finns
            olika siffror kring detta, men den siffra jag har sett oftast
            är 5 000. Vi kan nu se att man bara har kunnat skapa 300 av dessa
            arbetstillfällen. Vad beror det på?
          </note>
          <note n="8355824a">
            En väldigt viktig orsak utöver mottagningskapacitetens begränsningar
            är faktiskt de israeliska avspärrningarna av bl.a. Gazaområdet.
            Det är svårt att få in byggmaterial i Gaza på grund av att israelerna
            spärrar av Gaza från Israel. Det är svårt för palestinierna att
            få ut trädgårdsprodukter på export och för försäljning i Israel.
            Man har inte någon annan väg än att gå över de gränser som finns.
            Det finns ingen hamn. Det finns ingen flygplats. Det gör situationen
            väldigt allvarlig, för att inte säga ohållbar. Det gynnar extremismen.
          </note>
          <note n="71e92b88">
            Det är svårt att förstå Israels hårda attityd i detta sammanhang.
            Det borde finnas möjligheter att klara de säkerhetskrav som israelerna
            har, exempelvis genom omlastningar av varor vid gränsen. Så sker
            inte, utan i stället blockeras möjligheterna.
          </note>
          <note n="6520f42c">
            Israel vädjar om snabba insatser samtidigt som man förhindrar
            att insatsen sätts in. Det leder inte bara till att handelsflödet
            förhindras utan också till att arbetspendling omöjliggörs. Det
            finns tiotusentals palestinier - det var nästan uppe i 100 000
            en gång i tiden - som arbetar i Israel och som nu inte kan göra
            det. Det förhindrar politiska och ekonomiska aktiviteter.
          </note>
          <note n="72d2d53e">
            En av de viktigaste insatserna nu blir alltså att häva avspärrningarna
            så att den ekonomiska aktiviteten kan komma i gång. 2-4 miljoner
            dollar förloras per dag i intäkter på grund av situationen. När
            biståndsministern nyligen besökte området betonade
          </note>
          <note n="8e749af8">
            Yassir Arafat hur viktigt det är att avspärrningarna hävs. Vi
            skall inte glömma att avspärrningarna i sig också bidrar till
            att rekrytera fler extremister. Det är naturligtvis en olycklig
            utveckling.
          </note>
          <note n="3d615da9">
            En annan sak som är väldigt viktig är att få till stånd valen
            och att de inte fördröjs ytterligare. De är redan fördröjda med
            snart ett år. Det är väldigt viktigt att denna del av demokratiprocessen
            kommer i gång så att man kan skapa stabilitet. Palestinierna måste
            få välja den ledning de vill ha.
          </note>
          <note n="eb99cc5f">
            Här ges också möjlighet för Sverige att genom EU
          </note>
          <note n="1e157237">
            medverka i valövervakningen.
          </note>
          <note n="950af1e2">
            Mycket skulle kunna sägas om bosättningspolitiken. Tiden rinner
            i väg, så jag skall inskränka mig till att peka på hur olyckligt
            det är att man har kvar israeliska bosättningar i Gazaområdet.
            Vi kan se att det leder till sprängattentat av och till. Det skedde
            nyligen inne i Gazaområdet. Den bosättning som var utsatt för
            attentat består av 35 familjer. De kräver 1 500 soldater för sitt
            skydd. Det kan inte hålla på lång sikt. Det är en orimlighet.
            Vi får verkligen hoppas att fredsprocessen leder till att bosättningarna
            i Gaza kan försvinna.
          </note>
          <note n="f80b067d">
            Jerusalems ställning tar vi också upp i betänkandet. Det är väldigt
            viktigt att den frågan inte missas i de fortsatta fredsförhandlingarna.
            Det är en stad öppen för såväl muslimer, judar som kristna. Sverige
            har ett viktigt bidrag att komma med.
          </note>
          <note n="458589b7">
            Eftersom tiden har runnit ut skall jag avsluta med att säga att
            det bara finns ett enda motionsyrkande där utskottet direkt föreslår
            ett avslag. Det gäller PLO:s eventuella medlemskap i FN. PLO är
            nu observatör.
          </note>
          <note n="60b07202">
            Vi menar att den traditionella svenska hållningen skall stå kvar,
            dvs. principen om en statsbildning innan det kan bli tal om en
            medlemsansökan.
          </note>
          <note n="5f66b628">
            Herr talman! Jag yrkar med detta inlägg bifall till hemställan
            i betänkandet.
          </note>
          <note n="7805470d">
            Anf. 41 GÖRAN LENNMARKER (m)
          </note>
          <note n="93b5dbfb">
            Herr talman! I allt väsentlig har vi en glädjande utveckling
            att diskutera när det gäller Mellanöstern.
          </note>
          <note n="63a73225">
            Jag tycker att det är väldigt väsentligt att påpeka detta. Det
            sade även min företrädare i talarstolen. I det långa perspektivet
            är det något ganska oerhört som har hänt.
          </note>
          <note n="a85f3a96">
            PLO - den palestinska befrielseorganisationen -
          </note>
          <note n="b95fb871">
            startades i början på 1960-talet. Det var en tid när
          </note>
          <note n="226bd4ea">
            Västbanken tillhörde Jordanien och Gaza tillhörde
          </note>
          <note n="34eb124e">
            Egypten. Det som man då avsåg skulle befrias var
          </note>
          <note n="d31675a2">
            Israel självt, genom att staten skulle upphöra. I dag 30
          </note>
          <note n="dbd36a3e">
            år senare sitter man i en situation där det handlar om att i
            de år 1967 ockuperade områdena skapa en palestinsk stat. Det är
            egentligen det som det handlar om på sikt.
          </note>
          <note n="19277b9a">
            Vi vet att det har skett mycket som har fått denna förändring
            till stånd: Sovjetblockets sammanbrott, det huvudlösa ställningstagandet
            för Saddam Hussein från
          </note>
          <note n="7f1dba7a">
            PLO:s sida, men också förskjutningen inom den palestinska sidan
            mot inflytande för dem som bor och är verksamma på Västbanken
            och i Gaza. Jag tror att det har varit en av de största orsakerna
            till förskjutningen.
          </note>
          <note n="7b8422c1">
            På israeliska sidan har det också skett en betydande förändring.
            När man har fått klart för sig att det inte längre handlar om
            att förhandla om staten Israels upphörande utan om framtiden för
            de år 1967 ockuperade områdena har insikten vuxit om att man inte
            kan ockupera för evigt. Man kan heller inte gå tillbaks till
          </note>
          <note n="d0ba2a52">
            Jordanien och Egypten, där man var innan sexdagarskriget 1967.
            Faktiska konkreta förhandlingar är på gång.
          </note>
          <note n="789ffd7f">
            Det finns en del oroande tecken, men jag ville ändå börja med
            det optimistiska anslaget för att behålla proportionerna. Det
            gäller naturligtvis våldet och de grupper som vill sabotera fredsprocessen.
            Jag behöver inte gå in på det här. Berndt Ekholm nämnde det i
            sitt anförande.
          </note>
          <note n="a7ca5d03">
            Två saker är väldigt centrala om man skall lyckas fullt ut och
            ända fram. Den ena är att valen faktiskt kommer till stånd. Man
            måste få en legitim regering på den palestinska sidan. Det är
            väldigt viktigt av många olika skäl. Man kan bekämpa våld och
            terrorism om man har en legitim grund - en folkvald regering -
            som gör detta. Lärdomar från t.ex. Algeriet visar att man inte
            kan bekämpa terrorism om man inte har den legitimiteten. Man har
            inte en folklig legitimitet när det gäller att hävda rättsordningen.
          </note>
          <note n="eb07eb86">
            Av det skälet och av många andra skäl är det väldigt viktigt
            att valen kommer till stånd. Det hänger faktiskt inte bara på
            palestinierna utan också på Israel.
          </note>
          <note n="f44e1f78">
            Det är fastlagt i Osloöverenskommelsen hur det skall gå till.
            Det är verkligen oerhört angeläget att de palestinska valen snarast
            kan hållas, så att makten förskjuts till den palestinska myndigheten
            - en palestinsk folkvald regering - från PLO.
          </note>
          <note n="6ae2eacd">
            Inom parentes kan jag också säga att en folkvald regering i Palestina
            vore oerhört väsentligt för hela arabvärlden. Det är verkligen
            ett föredöme som skulle behövas i arabvärlden.
          </note>
          <note n="b90ae3c5">
            Den andra punkt jag vill ta upp gäller avspärrningarna och en
            livskraftig ekonomi. Förutsättningen för en framgångsrik utveckling
            både på Västbanken och i Gaza är en livskraftig ekonomi. Vi kan
            se tecken på en investeringsboom på Västbanken, medan det är stora
            bekymmer i Gaza. Det gäller även Jerikoområdet, om jag har förstått
            det rätt.
          </note>
          <note n="435db564">
            Det hänger samman med frågan om hur gränserna skall vara i framtiden.
            Att sluta gränserna och stänga av Gaza och Västbanken är naturligtvis
            en tragisk utveckling. Skall de bli ekonomiskt livskraftiga enheter
            måste de faktiskt verka i en sammanhållen ekonomi. Är det något
            vi har lärt oss i Europa är det vikten av att hålla öppna gränser
            och se till att handel och ekonomi flyter. Det är ett oerhört
            viktigt verktyg för att skapa försoning och säkra freden.
          </note>
          <note n="54b62045">
            Därför är de tendenser som man ibland kan se från israeliskt
            håll väldigt oroande. Man vill skära av eller stänga av både Gaza,
            som nu är aktuellt, och i framtiden Västbanken.
          </note>
          <note n="d06bbedf">
            Man får proportion på det när man inser att oavsett vilket stöd
            vi från västvärlden ger till de framväxande palestinska områdena
            - 2,2 miljarder dollar anses ha utfästs från olika givare inklusive
            Sverige, EU, USA
          </note>
          <note n="dd3b1c07">
            och andra - är det en droppe i havet jämfört med den betydelse
            som den dagliga ekonomiska integrationen har. De 10 miljoner dollar
            som Sverige har anslagit motsvarar två, tre eller fyra dagars
            intäkter i det normala ekonomiska utbytet. Det kommer aldrig att
            gå att få en livskraftig ekonomi i Gaza och på Västbanken om man
            inte har öppna gränser.
          </note>
          <note n="fa103ae7">
            Jag kan förstå att man från israelisk sida vill sluta gränserna
            eftersom man har haft en hel del terrordåd.
          </note>
          <note n="1ca0152c">
            Man måste vara öppen och se dem. Men det kan likväl aldrig vara
            en långsiktig lösning att skapa slutna gränser. Och om Jerusalemfrågan
            skall lösas - där två folk har anspråk på att ha Jerusalem som
            sin huvudstad, både israelerna och palestinierna - måste det ske
            genom att skapa en öppen stad. Det kan inte bli en
          </note>
          <note n="3999e590">
            Berlinmur som går igenom staden eller en Berlinmur kring staden.
            Det måste vara öppna gränser för att man skall kunna få en hållbar
            lösning av detta.
          </note>
          <note n="dffa3e2e">
            Därför är det angeläget att se till att idén om att stänga gränserna
            inte vinner gehör. Jag tror att det blir mycket svårt att nå fram
            till en långsiktigt stabil lösning om så sker.
          </note>
          <note n="80cd573f">
            Om våldet skall bekämpas är det viktigaste nu att valen kommer
            till stånd så att det finns en legitim grund för en folkvald palestinsk
            myndighet att utöva sin rättmätiga auktoritet.
          </note>
          <note n="3ba7c632">
            Anf. 42 HANNA ZETTERBERG (v)
          </note>
          <note n="0865662c">
            Herr talman! Det har redan sagts bra saker av de två föregående
            talarna. Det är ju ett enigt utskott som står bakom betänkandet.
            Jag börjar därför med att yrka bifall till hemställan i betänkandet.
          </note>
          <note n="8ed04007">
            Konflikten mellan landet Israel och det palestinska folket är
            mycket svår och omfattande. Det är två folk och två kulturer och
            egentligen bara en bit land det handlar om.
          </note>
          <note n="4f55aa87">
            Det palestinska folket har det inte lätt i dag. De lever sitt
            liv som en undertryckt folkgrupp på en plats som skulle ha kunnat
            vara deras eget land. Det är ett land som segrarna, stormakterna
            och efterkrigstidens
          </note>
          <note n="bcdb666b">
            Europa reserverade för ett annat folk, det judiska folket, mot
            vilket det begåtts ohyggliga oförrätter under andra världskriget.
            Det vet vi alla om. Efter krigets slut försökte omvärlden gottgöra
            en oförrätt mot en folkgrupp genom att begå en ny.
          </note>
          <note n="41d7b0d3">
            I dag har den israeliska staten existerat i ungefär
          </note>
          <note n="cbb38b5b">
            50 år. Den har agerat som verkställare av den oförrätt som stormakterna
            har instiftat. Det är en roll som det israeliska folket egentligen
            inte är betjänt av att spela, och säkert inte heller vill spela
            - rollen som förtryckare av ockuperat område med krigets spelregler.
          </note>
          <note n="5e862e0e">
            Demokrati och förståelse, tolerans och medkänsla kräver en grundläggande
            trygghet. Det är därför av speciell vikt att palestinierna i de
            ockuperade områdena på Västbanken och i Gaza får ekonomisk och
            politisk hjälp att bygga sitt samhälle. Där finns i dag små möjligheter
            till arbete, undervisning, sjukvård och andra grundläggande rättigheter.
          </note>
          <note n="73e68032">
            Det språk som barnen lär sig kommer från en otrygg och konfliktfull
            verklighet full av våldsdåd i vilka de inte sällan själva deltar.
            Vi ser i Sverige i dag vad nedmonteringen av den offentliga sektorn
            har lett till vad gäller social trygghet, ökat våld och missbruk
            bland ungdomar. Föreställ er barnen på Västbanken och i Gaza och
            hur deras förebilder och verklighet ser ut!
          </note>
          <note n="9abcdf72">
            I den här konflikten finns inga vinnare. Fredsdiskussionerna
            mellan PLO och Israel förs på en nivå som ligger långt bort från
            det vanliga folket som består av tusentals olika viljor i båda
            lägren. Det finns många inom fredsrörelsen som jobbar hårt för
            att skapa kontaktytor mellan de olika folken. De betonar att de
            alla är människor som egentligen bara vill leva i fred med varandra.
          </note>
          <note n="7790781c">
            Men på båda sidor finns också fundamentalisterna.
          </note>
          <note n="17c8e044">
            Vi får inte låta dessa fundamentalister ta överhanden och dra
            upp spelreglerna i fredsprocessen. Det krävs att vi ger människor
            som lever i de ockuperade områdena en chans att få grundläggande
            behov tillgodosedda. De behöver trygghet för att kunna gå vidare
            i byggandet av sitt land med Israel och det judiska folket som
            grannar.
          </note>
          <note n="c58d2687">
            Efter nära 50 år av staten Israels existens finns i dag en israelisk
            nationell och kulturell identitet, precis som det finns en palestinsk
            nationell och kulturell identitet. Båda har rätt att leva vidare
            och utvecklas.
          </note>
          <note n="b50be7cf">
            Allt fler israeler inser detta, och jag tror att allt fler palestinier
            kommer att inse detta om deras levnadsvillkor förbättras.
          </note>
          <note n="827b8188">
            Palestiniernas krav på en egen stat och ett eget territorium
            där de fritt kan utveckla sina institutioner på ett sätt som stämmer
            överens med den egna identiteten är rättmätigt och självklart,
            lika rättmätigt och självklart som strävandet att dessa folk i
            framtiden kan leva i fred med varandra.
          </note>
          <note n="9d0a9e1f">
            Det är ett enigt utskott som står bakom betänkandet, och Vänsterpartiet
            instämmer i den politik som dragits upp av regeringen och utskottet.
            Men vi har blivit oroade av några signaler som nyligen kommit,
            nämligen att man kommer att spara ytterligare på biståndet genom
            att ta av de s.k. reserver som finns.
          </note>
          <note n="e920457c">
            Om dessa signaler är riktiga känner vi att det är angeläget att
            peka på att snålheten då bedrar visheten.
          </note>
          <note n="550b1fb5">
            Varje begränsning av biståndet när det gäller Mellanöstern är
            i så fall ett direkt hot mot fredsprocessen.
          </note>
          <note n="ca7edada">
            Det är ett hot mot palestiniernas möjligheter till drägliga levnadsvillkor
            och hopp om en egen stat och ett hot mot Israels existens.
          </note>
          <note n="62367d06">
            För människornas skull, de människor som bor i det här området,
            vill jag säga: Rör inte biståndet till fredsprocessen i Mellanöstern!
            Ta inte det från reserven! Jag hoppas verkligen att de signaler
            som vi fått inte stämmer.
          </note>
          <note n="4ce1746b">
            Jag vill passa på att kommentera vad de två tidigare talarna
            har sagt och instämma i några saker. Berndt
          </note>
          <note n="4836f892">
            Ekholm sade att fredsprocessen har hjälpt till att ena den totala
            inställningen i Sverige när det gäller den här konflikten. Jag
            tror att det stämmer. Det är mycket bra.
          </note>
          <note n="cde7c3a7">
            Göran Lennmarker poängterade Israels betydelse och vikt när det
            gäller t.ex. de palestinska valen. Det är något som jag också
            tycker är sant.
          </note>
          <note n="b63d5f63">
            Anf. 43 BODIL FRANCKE
          </note>
          <note n="924b5248">
            OHLSSON (mp)
          </note>
          <note n="a84200c5">
            Herr talman! Föregående talare har på ett utomordentligt sätt
            redogjort för ett enigt utskotts åsikter.
          </note>
          <note n="88edaedd">
            Hanna Zetterberg har fört ner debatten på det vardagliga planet
            och den vardagliga levnadsnivån. Därför har jag tänkt förkorta
            det jag skulle säga eftersom mycket redan är sagt. Jag vill bara
            helt kort ta upp två viktiga och ständigt aktuella förutsättningar
            för fredsprocessens framgång. Båda har nämnts här tidigare.
          </note>
          <note n="aece55ec">
            De är att inga nya bosättningar kommer till stånd på den ockuperade
            Västbanken och att avspärrningarna av de palestinska områdena
            från Israel och Jerusalem försvinner. Terrorgrupper och extremister
            från båda lägren är ett hot mot fredsprocessen. Här är behovet
            av stöd och insatser från FN, från engagerade medlemsländer och
            andra arbetsgrupper mycket stort.
          </note>
          <note n="a5baa692">
            Arbetet med att skapa sysselsättning och arbetsmöjligheter för
            den palestinska befolkningen liksom att förbättra deras levnadsförhållanden
            är kanske det allra viktigaste vapnet mot terror, våldsdåd och
            propagandan från de fundamentalistiska grupper på båda sidor som
            är motståndare till fredssträvandena.
          </note>
          <note n="6805c481">
            Anf. 44 GÖRAN LENNMARKER (m) replik
          </note>
          <note n="c37b0184">
            Herr talman! Med anledning av Bodil Francke
          </note>
          <note n="0709f003">
            Ohlssons inlägg vill jag bara påpeka att den europeiska unionen
            har en viktig uppgift för att skapa en framgångsrik ekonomi i
            området. Dessa strävanden att bygga ett frihandelsområde i Medelhavsområdet,
            inklusive Gaza och Västbanken, har betydelse i detta sammanhang.
          </note>
          <note n="7fb31f17">
            Jag vill säga detta till Bodil Francke Ohlsson med tanke på Miljöpartiets
            inställning i omröstningen om
          </note>
          <note n="ea6c78ea">
            Sveriges medlemskap i Europeiska unionen. Det är angeläget att
            inse att just den här typen av internationell samverkan i Europa
            och utanför Europa är viktiga ting för att skapa stabilitet och
            utveckling. Vi skall vara oerhört tacksamma för den europeiska
            unionens inriktning när det gäller Medelhavspolitiken. Den kan
            ge ett väsentligt och långsiktigt bidrag till detta. Den kan vara
            långt viktigare än varje stöddollar, oavsett om det är 2,2 miljarder
            eller 2 miljarder. Den långsiktiga ekonomiska basen är mycket
            viktig.
          </note>
          <note n="2fa5f1c0">
            Anf. 45 HÅKAN HOLMBERG (fp)
          </note>
          <note n="9222b608">
            Herr talman! Jag har inte anmält mig i förväg. Jag var osäker
            på om det skulle bli någon debatt eftersom utskottet är enigt.
            Nu har det blivit en liten debatt. För min egen del vill jag bara
            markera min djupa tillfredsställelse över att det är ett enigt
            utskott som denna gång uttalar sig om fredsprocessen i Mellanöstern.
          </note>
          <note n="e1313eab">
            Därmed vill jag yrka bifall till hemställan i utskottets betänkande.
          </note>
          <note n="0539fa78">
            Om inte processen avbryts av extremisters eller fundamentalisters
            verksamhet kan vi nu se början på den process som kan och bör
            leda till en situation som borde ha uppstått för länge sedan,
            redan när FN en gång beslöt att dela området i två stater. Nu
            kan vi få en judisk stat, Israel, och en palestinsk stat vid sidan
            av Israel, i fred med Israel och med normala relationer till denna
            stat, precis som Sverige och Danmark eller vilka andra länder
            som helst skall kunna ha normala relationer med varandra. Det
            handlar om normala relationer mellan två grannstater.
          </note>
          <note n="929f487e">
            Den naturliga konsekvensen av den process som nu pågår är att
            en palestinsk stat bildas. Det är också naturligt att det som
            förespråkas i några av de motioner som har väckts, nämligen FN-medlemskap
            och internationellt erkännande av den staten, omedelbart följer.
          </note>
          <note n="533e3fd3">
            Det som ägde rum under de 50 år som har lett fram till det som
            nu händer är en serier av tragedier och missade chanser både från
            palestinsk och israelisk sida. Under de ganska många år som gått
            sedan sexdagarskriget 1967 har Israel, säkerligen mot den stora
            folkmajoritetens önskan, hamnat i rollen som förtryckare av ett
            grannfolk. Därför kan man beskriva det som har skett som en befrielse
            både av Israel och av de palestinier som har levt och lever på
            de ockuperade områdena.
          </note>
          <note n="c88674dd">
            Detta är naturligtvis ett av de mest avgörande och dramatiska
            förändringarna till det bättre som har skett i den internationella
            politiken under de senaste åren.
          </note>
          <note n="973ec8b6">
            Sambandet mellan fredsprocessen i Mellanöstern och andra stora
            internationella skeden, t.ex. Sovjetväldets sammanbrott, är ganska
            uppenbart.
          </note>
          <note n="8fc5c767">
            Att konstatera att ett sådant samband finns innebär inte att
            man på något sätt nedvärderar det som nu har skett. Det är naturligtvis
            av fundamental vikt att extremister, av vilket slag det vara må,
            inte får tillåtas bestämma de fortsatta spelreglerna och utvecklingen
            av processen. Det viktigaste är nu, som flera talare redan har
            markerat, att valen kan genomföras och att man därmed lägger grunden
            till en demokratisk infrastruktur.
          </note>
          <note n="7e91beb7">
            Biståndet får, som Hanna Zetterberg var inne på, inte beskäras.
            Om svenskt utvecklingsbistånd och bistånd till länder som råkat
            ut för katastrofer av olika slag någon gång har en alldeles speciell
            betydelse är det just i detta område. Ett svek från det internationella
            samfundet att ställa upp på det sätt som är nödvändigt kan få
            just de förödande konsekvenser som så många redan har varnat för.
          </note>
          <note n="86e4495c">
            Jag vill avrunda med att konstatera att det långsiktiga målet
            inte får släppas ur sikte för de olika detaljfrågor som måste
            klaras av under resans gång.
          </note>
          <note n="ec4c1527">
            Det är såvitt jag kan se naturligt att frågan om huvudstad i
            de förmodligen två stater som så småningom uppstår bara kan lösas
            så att Jerusalem är huvudstad i båda, dvs. att Jerusalem alltså
            blir en helt öppen stad.
          </note>
          <note n="637f9bf9">
            Det är förvisso en unik lösning, men Jerusalem är en unik stad,
            och området i sig är unikt.
          </note>
          <note n="86252e34">
            Det är också naturligt att hålla fast vid den långsiktiga målsättningen.
            Mellan Israel och Palestina, när vi får den staten, och deras
            olika grannstater, är det enda rimliga - något som omvärlden givetvis
            på olika sätt bör verka för - att det råder ett förhållande med
            öppna gränser, normal handel, normal samfärdsel, normalt kulturellt,
            intellektuellt och annat utbyte, så att vi också i denna del av
            världen kan få den sorts förhållanden som ligger bakom t.ex. de
            internationella principerna om samlevnad mellan stater som vi
            har varit inne på förut. Några Berlinmurar, vare sig de går genom
            Jerusalem, Sarajevo eller för den delen Berlin, vill vi inte se
            någonstans mer, utan det skall vara öppna gränser och ett normalt
            umgänge mellan likaberättigade grannfolk.
          </note>
          <note n="1f3c4cd6">
            Överläggningen var härmed avslutad.
          </note>
          <note n="1d7c177b">
            (Beslut fattades efter 6 §.)
          </note>
          <note n="1e721ccd">
            5 § Anslag till Brottsoffermyndigheten, m.m.
          </note>
          <note n="995dd3be">
            Föredrogs
          </note>
          <note n="920f117e">
            Justitieutskottets betänkande 1994/95:JuU17
          </note>
          <note n="f489e6ff">
            Anslag till Brottsoffermyndigheten, m.m. (prop.
          </note>
          <note n="49c8b13f">
            1994/95:100 delvis).
          </note>
          <note n="0095dd44">
            Anf. 46 INGBRITT IRHAMMAR (c)
          </note>
          <note n="163ebf25">
            Herr talman! Samhällets skyldighet att stödja och hjälpa brottsoffren
            är minst lika viktig som skyldigheten att straffa och återanpassa
            gärningsmännen. Det har vi från Centerns håll hävdat i många år.
            Därför har vi också under den förra borgerliga regeringen satsat
            oerhört mycket på att stödja och hjälpa brottsoffren. Men det
            innebär inte att det som behövs göras är färdigåtgärdat. Här finns
            många fler åtgärder som måste sättas in.
          </note>
          <note n="4cdce4ce">
            Vi har i flera centermotioner till årets riksdag utvecklat hur
            vi tycker att stödet och hjälpen till brottsoffren behöver förbättras.
            Vi betonar det brottsförebyggande arbetet, och då särskilt lokala
            brottsförebyggande planer. Vi menar att de behöver inrättas i
            varje kommun.
          </note>
          <note n="b90582aa">
            Arbetet med dessa planer är också på gång i många kommuner, men
            det behöver stimuleras så att alla kommuner sätter igång med det.
            Vi tycker att det är oerhört viktigt att brottsoffrens situation
            är en del av dessa planer. Man skall påtala att det finns ett
            ekonomiskt ansvar att ta hand om brottsoffren.
          </note>
          <note n="b82990ae">
            I motionen talar vi också om polisens roll, som är oerhört viktig.
            Det är oftast en polis som är den förste person som träffar brottsoffret.
            Brottsoffrets behov av tid och omsorg är oerhört viktigt vid denna
            första kontakt.
          </note>
          <note n="d9254425">
            Jag vill betona vikten av fortsatta utbildnings- och fortbildningsinsatser
            för poliserna. Det skall finnas goda rutiner när det gäller att
            ta hand om offren.
          </note>
          <note n="4c84fb0c">
            Brottsoffren behöver väldigt mycket information. Vi tycker det
            är viktigt att just informationen om vad brottsjourerna kan hjälpa
            till med utvecklas vidare.
          </note>
          <note n="1a204edd">
            Brottsoffren skall informeras om vilket arbete brottsofferjourerna
            eller kvinnojourerna gör och vilka rättigheter som brottsoffren
            faktiskt har.
          </note>
          <note n="d63fca1b">
            Vi tycker att de brottsoffer som uttalar att de vill ha fortsatt
            kontakt med polisen verkligen skall få det och att polisen är
            aktiv i det kontaktskapande arbetet med offret. Varje polisdistrikt
            måste därför utarbeta rutiner för hur man tar hand om brottsoffer.
            Jag vet att det arbetet pågår på väldigt många håll. Jag har sett
            skriftligt material om rutiner från t.ex. Helsingborgs polisdistrikt
            som är mycket avancerat. Det finns också på fler håll i landet,
            och man kan få tips av varandra för att utveckla detta.
          </note>
          <note n="7bcf6e78">
            Vi har fått veta att i de större städerna åker den ena polisbilen
            ut efter den andra, den ena veckan efter den andra, till samma
            adress utan att man känner till att det tidigare har varit utryckningar
            som t.ex. gällt våld i hemmet och familjevåld, dvs. våld mot kvinnor
            och barn. Vi tycker därför att det är viktigt att det finns ett
            förbättrat informationssystem som polisen kan använda sig av,
            ett datoriserat informationssystem.
          </note>
          <note n="b18b803c">
            Vi tycker att ett sådant system bör införas, och vi anser inte
            att man måste avvakta utvärderingen av vilka stöd som skall ges
            till brottsoffren. Att det behövs ett sådant datoriserat informationssystem
            är något som riksdagen kan uttala sig om. Det utvecklar vi i reservation
            5, som vi naturligtvis står bakom, liksom vi står bakom reservation
            6, där vi betonar hur viktigt det är med snabb hantering av våldtäktsmål.
          </note>
          <note n="49fb2b1a">
            Vi har beskrivit hur man i Kanada har lyckats få till stånd en
            modell där häktning, rättegång och straff sker i direkt följd.
            Det innebär att kvinnorna får ett mycket snabbare skydd när de
            har utsatts för våldtäkt.
          </note>
          <note n="ff523613">
            Man behöver inte fatta beslut om sen abort vid våldtäkt, och
            man följer upp eventuell graviditet vid anmälan och utredning
            av våldtäkt.
          </note>
          <note n="214d9fd4">
            Det behövs bättre rutiner. Det är alltid svårt att säga att polisen
            skall prioritera det ena området framför det andra. Det gäller
            även andra instanser inom de rättsvårdande myndigheterna. Man
            kan inte prioritera allting. Men vi har här pekat på hur bättre
            rutiner innebär ett bättre stöd, och vi tycker att detta är särskilt
            angeläget.
          </note>
          <note n="0965e621">
            När det sedan gäller insatser från åklagarhåll finns det också
            förslag om detta i centermotioner. Vi har här samma syn på frågan
            som när det gäller kontakten med polisen. Tycker det är viktigt
            med personliga sammanträden och möten mellan åklagaren och målsäganden
            på ett tidigt stadium, och det brukar också ske. Det gäller särskilt
            när målsägande har uttryckt önskemål om detta. Då skall det också
            ske. Det behövs speciellt vid grova brott.
          </note>
          <note n="f073d5ba">
            Det är många gånger väldigt besvärligt för målsäganden att utsättas
            för de förhör som sker i samband med rättegångar, och det kan
            kännas obehagligt. Går åklagaren igenom vad som är att förvänta
            är målsäganden mer förberedd, och då känns det inte så obehagligt
            vid själva rättegången i domstolen.
          </note>
          <note n="118d5f26">
            Det är många målsägande som undrar varför ett mål aldrig ledde
            till åtal. De känner sig besvikna. De är övertygade om att det
            de har varit utsatta för är ett felaktigt beteende och att gärningsmannen
            borde ha fällts, och så sker det inte, kanske i brist på bevis.
            Det är då oerhört viktigt att åklagaren förklarar detta så att
            det skapas bättre förståelse för domslutet.
          </note>
          <note n="052d1458">
            Vi har i en annan motion utvecklat hur viktigt vi tycker det
            är att domstolarna tar väl hand om målsägande och vittnen i samband
            med rättegång. Det kan t.ex. vara att någon möter dem, visar till
            rätta, informerar, ser till att målsägande eller vittnen inte
            tvingas sitta i samma väntrum som gärningsmannen. Många domstolar
            är äldre byggnader. Det finns inte de utrymmen som skulle vara
            önskvärda. Men det går vanligtvis ändå att ordna detta praktiskt
            om man skapar rutiner för det. Det är det vi kräver i motionen.
          </note>
          <note n="b95ba1e0">
            Det bör göras upp en handlingsplan för varenda domstol i Sverige
            för hur man bättre tar hand om vittnen, och detta borde vara varje
            domstols skyldighet. Sådana lokala handlingsplaner borde, som
            sagt, vara ett krav.
          </note>
          <note n="d87c0a25">
            Sedan bör man också påskynda ombyggnader av domstolsbyggnader
            så att man skall slippa att konfronteras med de åtalade. Dessa
            krav utvecklar vi i reservation 8.
          </note>
          <note n="1ac8f298">
            I reservation 4 talar vi om att vi tycker att jourerna bör få
            stöd. Såväl kvinnojourer som brottsofferjourer och även mansjourer
            utför ett väldigt värdefullt arbete. De utgör ett mycket viktigt
            stöd för dem som har utsatts för brott. Därför behöver dessa jourer
            byggas ut. Vi har satt som ett mål att det skall finnas minst
            en brottsofferjour i varje polisdistrikt. Dit har vi snart nått,
            men det beror på att antalet polisdistrikt faktiskt har minskat.
            Därför är det viktigt att betona att det skall finnas minst en
            brottsofferjour i varje polisdistrikt och minst en kvinnojour
            i varje kommun.
          </note>
          <note n="86ab8510">
            Nu kan man se runt om i landet att de som arbetar i kvinnojourer
            börjar att litet grand tappa gnistan. De orkar inte med. Det finns
            kvinnojourer som läggs ned, och det är en mycket oroande utveckling.
            Vi måste alltså se till att stödja dem som jobbar i jourerna och
            att jourerna får ekonomiskt stöd.
          </note>
          <note n="af9b6713">
            Kvinnojourerna får stöd från staten. Vi anser att också brottsofferjourerna
            skall få stöd från staten. I
          </note>
          <note n="56df7fa5">
            majoritetstexten utgår man ifrån att brottsofferjourerna kan
            få ett sådant stöd. Men det är alldeles för svagt skrivet. Det
            måste verkligen uttalas att jourerna skall ha stöd. Det svenska
            statliga stöd som nu ges är mycket litet i förhållande till vad
            t.ex. Norge ger till sina jourer.
          </note>
          <note n="448c7fa2">
            Nu kommer flera andra motionskrav som vi har rest att behandlas
            i en utvärdering som riksdagen kommer att kräva av regeringen,
            en utvärdering av de olika åtgärder som har vidtagits och de insatser
            som har gjorts för att hjälpa brottsoffren. Utvärderingen föreslås
            med anledning av olika motioner.
          </note>
          <note n="55f6ce5b">
            I det särskilda yttrande som Centern har fogat till betänkandet
            framhåller vi vilka förbättringar som vi anser att utvärderingen
            skall leda fram till och vilket resultat som krävs. Vi betonar
            att det måste ske förbättringar under tiden utvärderingen görs.
            Det här är ett arbete som absolut inte får avstanna under den
            tiden. En sådan omfattande utvärdering kommer att ta lång tid
            att göra. Därför är det viktigt att man utvärderar olika delar
            efter varandra och ser till att man kommer fram till förslag till
            åtgärder.
          </note>
          <note n="403f90cf">
            Men när det gäller polis- och åklagarinsatser har vi ett krav:
            Det bör absolut stå tydligt och klart i förundersökningsprotokollet
            om vittnen och målsägare känner sig hotade. I dag utgår man ifrån
            att en sådan hänsyn bör tas, men det står alltså inte klart uttalat.
          </note>
          <note n="2e489196">
            Men det är självklart att det skall göra det. Vi måste också
            förbättra skyddet vid s.k. tredje mans-skada, dvs. när inte det
            direkta offret behöver skydd utan offrets nära anhöriga, föräldrar,
            syskon, make osv.
          </note>
          <note n="2bd0e805">
            Detta är förbättringar som vi kräver att utvärderingen skall
            leda fram till. Det behövs också förtydliganden, eftersom det
            finns olika rättsfall där man gör litet olika tolkning.
          </note>
          <note n="a6c3d9bf">
            Vi har också motionerat om fortsatt utbyggnad av trygghetspaket
            och bättre information om något som inte alla i vårt land känner
            till, nämligen försöksverksamhet med pepparsprej. Det låter som
            en liten detalj, men den leder i alla fall till en förbättring.
            Det finns på sina håll en sådan försöksverksamhet. Vi tycker att
            licensförfarandet är för krångligt. Vi vill alltså att utvärderingen
            skall leda fram till ett förenklat licensförfarande för tillstånd
            att använda pepparsprej.
          </note>
          <note n="076bfa00">
            I reservation 7 utvecklar vi att det är oerhört viktigt att markera
            att de som utsätts för brott har rätt till skadestånd. Ekonomiskt
            skadestånd kan visserligen aldrig kompensera en skada. Men det
            är ändå ett sätt för samhället att visa att man värderar offret
            och vill hjälpa det. Nu utdöms skadestånd efter noggrann prövning
            i domstolarna. Men det är inte alltid som skadeståndet betalas
            ut, eftersom gärningsmännen ibland saknar medel. Därför är det
            självklart att man skall se till att brottsoffret får skadestånd.
            Visserligen kan brottsofferskademyndigheterna gå in och ge ersättning,
            men inte alltid. Vi anser att utdömt skadestånd skall betalas
            till brottsoffret. Här skall staten garantera att detta betalas
            ut. Staten bör alltså gå in som en garant, vilket vi uttrycker
            i reservation 7, som jag nu yrkar bifall till.
          </note>
          <note n="4690cd3f">
            Anf. 47 SIW PERSSON (fp)
          </note>
          <note n="0eb3e96d">
            Herr talman! I detta betänkande diskuteras både vittnen och brottsoffer
            och hur man på olika sätt skall försöka förbättra deras villkor.
            När det gäller vittnen är det oerhört viktigt att vi verkligen
            inser att villkoren behöver förbättras alltifrån kallelsen till
            behandlingen av vittnet i domstolslokalen.
          </note>
          <note n="d8d9fe28">
            I dag ser kallelsen ut på ett sådant sätt att vittnet kan känna
            sig som den skyldige. När vittnen kommer till domstolen är det
            inte ovanligt att de får konfronteras med den som utsatt dem för
            brott. Det finns en möjlighet att få bli hörd i ett s.k. medhörningsrum,
            men det är inte en självklar rättighet. Man kan få sitta i ett
            annat rum medan man väntar, men tyvärr är många lokaler gamla.
            Domstolsverket har dock uppmärksammat dessa problem. När man nu
            inför datorisering skall rutinerna förändras så att kallelsen
            skall bli mycket vänligare i sin framtoning.
          </note>
          <note n="a2ddc421">
            När det gäller ombyggnad av lokalerna kan man tyvärr inte bygga
            om dessa gamla hus hur som helst.
          </note>
          <note n="4ca06250">
            Det gäller för oss politiker att jaga Domstolsverket så att det
            sker förändringar och förbättringar.
          </note>
          <note n="05082e10">
            Brottsoffer kan man bli på många olika sätt.
          </note>
          <note n="5d2e78d5">
            Många har tyckt att det har tagits alldeles för stor hänsyn till
            den som har begått brottet medan man har glömt bort den som har
            blivit utsatt för brott. Därför är det bra att det har genomförts
            förändringar i lagstiftningen. Det är också väldigt bra att riksdagen
            skall göra ett tillkännagivande om en utvärdering av vad det har
            blivit för resultat av allt det som vi har lagstiftat om. Men
            det gäller att det verkligen blir en bred redogörelse så att man
            kan se vad den samlade effekten har blivit.
          </note>
          <note n="28143026">
            Vi i Folkpartiet är tacksamma över detta tillkännagivande. Men
            man får aldrig vara riktigt nöjd. I
          </note>
          <note n="6609577a">
            vissa fall tycker vi att man kunde ha gått längre. När det gäller
            förtur vid förundersökning vill jag, herr talman, yrka bifall
            till reservation 6. Vi i Folkpartiet anser att det inte nog kan
            understrykas att det måste bli en kortare handläggningstid från
            anmälan till dom när det gäller övergrepp mot kvinnor. I dag hinner
            tyvärr kvinnan ofta bli utsatt för nya övergrepp under handläggningstiden.
          </note>
          <note n="14ea5dde">
            Låt mig till sist nämna några ord om pepparsprej.
          </note>
          <note n="9f9c015f">
            För några år sedan engagerades jag i ett arbete för att försöka
            att få till stånd en försöksverksamhet med pepparsprej här i Sverige.
            Det var ett av de jobbigaste uppdrag som jag hitintills har tagit
            på mig. Därför var det desto mer glädjande att den dåvarande regeringen
            beslutade om en försöksverksamhet med pepparsprej, som nu pågår.
            Tyvärr har det varit trögt i portgången, men efter diverse ageranden
            från Rikspolisstyrelsen förefaller det som att försöksverksamheten
            nu går litet bättre.
          </note>
          <note n="464ab619">
            Jag tror att det inte kommer att dröja länge innan det blir självklart
            att i mycket större omfattning använda sig av pepparsprej i stället
            för tårgassprej som är mycket farligare. Nu håller man inom polisen
            på att diskutera att man även där skall använda sig av pepparsprej.
            Om man använder pepparsprej orsakar det ögonbesvär i 20 minuter
            hos den som blir utsatt för sprejen, men han eller hon lever i
            alla fall dagen efter.
          </note>
          <note n="9983e985">
            Men om man skjuter med pistol och skjuter fel är det inte säkert
            att personen lever nästa dag. Pepparsprej är ett väldigt bra medel,
            men det är inte ofarligt. Det är därför som jag tycker att det
            är oerhört viktigt att polisen har huvudansvaret för hur detta
            skall användas. Polisen måste då naturligtvis se till att man
            har rutiner som underlättar användandet av pepparsprej.
          </note>
          <note n="1942b964">
            Det får inte vara så att byråkrati förhindrar möjligheten till
            användning.
          </note>
          <note n="08dca5d6">
            Anf. 48 INGBRITT IRHAMMAR (c) replik
          </note>
          <note n="977c4756">
            Herr talman! Eftersom jag har en annan syn än
          </note>
          <note n="afc3891e">
            Siw Persson när det gäller licensförfarande för pepparsprej vill
            jag bara utveckla den. Jag respekterar att vi har olika synpunkter.
          </note>
          <note n="c6d15919">
            Självfallet är inte pepparsprej ofarligt. Men det är inte heller
            vanlig färg. I dag kan man gå in i vilken färgbutik som helst
            och utan tillstånd från polisen köpa en sprejburk med färg som
            kan sprutas i ögonen på någon annan. Det är klart att man då kan
            fällas för ofredande eller någonting annat. Men för att skydda
            sig själv kan man i dag använda färgsprej. Man kan t.o.m. ta upp
            en sten som kan kastas på någon annan.
          </note>
          <note n="20c8b10f">
            Det finns hur mycket och fritt som helst i naturen. Vi tänker
            inte föreslå att polisen skall införa ett licensförfarande för
            att man skall få ta upp en sten och kasta på någon annan.
          </note>
          <note n="d7eb13a9">
            Det är därför som jag tycker att det är att gå litet för långt
            att säga att just pepparsprej skall anses som så farligt att det
            skall behövas ett så omfattande licensförfarande som man har i
            dag. Det är därför som vi har motionerat om ett enklare förfarande.
            Vi tror att seriöst arbetande kvinnojourer och brottsofferjourer
            skulle kunna ta hand om detta. Men detta ses över av utvärderingen.
          </note>
          <note n="08a7a2e6">
            Anf. 49 SIW PERSSON (fp) replik
          </note>
          <note n="bac05cd7">
            Herr talman! Kniv är vapen. Peppar är vapen. Sax är vapen. Man
            kan hitta hur många vapen som helst.
          </note>
          <note n="18fbdf3f">
            Men det som är principiellt viktigt är att det är polisen som
            har huvudansvaret och skall fortsätta att ha det.
          </note>
          <note n="ab409549">
            Det är polisen som skall göra den samlade bedömningen. Jag misstror
            inte kvinnojourer och brottsofferjourer. Men jag tror att vi är
            inne på en farlig väg om vi släpper efter och inte längre låter
            polisen vara den som gör bedömningen.
          </note>
          <note n="7e5addf7">
            Pepparsprej är inte så farligt som tårgas. Men det ger problem
            i 20 minuter. Okej, det är inte så farligt som kniv, sax eller
            någonting annat, men man måste också komma ihåg, Ingbritt Irhammar,
            att pepparsprej också kan användas på fel sätt. Det är därför
            som polisen, som känner till både det onda och goda i samhället,
            skall ha huvudansvaret.
          </note>
          <note n="fdfab5c9">
            Anf. 50 INGBRITT IRHAMMAR (c) replik
          </note>
          <note n="f6e5dd14">
            Herr talman! Jag bara konstaterar att Siw Persson gör samma rangordning
            av farlighet som jag gör, nämligen att kniv och sax är farligare
            än pepparsprej.
          </note>
          <note n="b4ba0a27">
            I konsekvensens namn borde då Siw Persson kräva att det skall
            införas ett licensförfarande för användning av sax. Nu gör hon
            inte det, vilket jag tycker blir ett stöd för min åsikt att vi
            bör ha ett enklare licensförfarande för just pepparsprej.
          </note>
          <note n="52a630a9">
            Anf. 51 SIW PERSSON (fp) replik
          </note>
          <note n="2b86a8c2">
            Herr talman! Vi skall ju följa gällande lagar och förordningar
            här i riksdagen. Enligt gällande lagar är pepparsprej ett vapen.
            Då får vi se till att vi ändrar lagen så att pepparsprej inte
            längre betraktas som ett vapen.
          </note>
          <note n="29b8a7ca">
            Anf. 52 KIA ANDREASSON (mp)
          </note>
          <note n="40e08c41">
            Herr talman! Jag yrkar bifall till reservationerna 3
          </note>
          <note n="7759b6d6">
            och 9. Reservation 3 handlar om rätten till målsägandebiträde
            som i dag inte är en helt självklar sak. De som begår brottet
            har en självklar rätt att få juridisk hjälp och en advokat. Men
            den som har utsatts för brottet har inte det, utan det gäller
            under vissa omständigheter. Miljöpartiet tycker att om den som
            har utsatts för brott känner att han behöver hjälp och stöd
          </note>
          <note n="efc0e1e3">
            - det kan gälla skadeståndsanspråk eller annan juridisk hjälp
            - skall han kunna få detta. Däremot har i alla slags brott den
            målsägande rätt att anlita en stödperson. Men det är bara ett
            personligt stöd, det gäller inte juridiken.
          </note>
          <note n="22c4cfbc">
            Lagen säger i dag att rätten till målsägandebiträde kan förordnas
            om fängelse kan följa på brottet och om det kan antas att målsägande
            har ett särskilt stort behov av biträde. Men om fängelse kan följa
            på brottet måste det först ha varit ett domslut. Det kan man inte
            veta på förhand, och det är på förhand man behöver den juridiska
            hjälpen. Det är ett väldigt konstigt sätt att uttrycka sig.
          </note>
          <note n="fd1a1154">
            Åklagaren har inte heller något krav på sig att engagera sig
            eller etablera någon kontakt med målsägande. Det är objektivitetsprincipen
            som skall gälla.
          </note>
          <note n="d34c19d4">
            Vid huvudförhandlingarna kan alltså den som har utsatts för grovt
            våld vara totalt oförberedd för kommande frågor och förhållanden
            som tas upp. Om åklagaren gör ett sämre arbete finns det ingen
            ytterligare hjälp, utan då kan det t.o.m. sluta med att den som
            begått brottet inte döms.
          </note>
          <note n="ad45ac54">
            Gärningsmannen får alltså självklart juridisk hjälp, men inte
            den som har utsatts för brottet. Det vill vi ändra på. Det allmänna
            rättsmedvetandet störs av denna felaktiga behandling.
          </note>
          <note n="cffaab39">
            Reservation 9 handlar om kommun- eller husarrest för män. Det
            är kanske en litet kontroversiell fråga.
          </note>
          <note n="12b18137">
            Det finns i dag ett antal kvinnor - de är inte så många, som
            tur är - som lever under en väldig press. Det är de kvinnor som
            har blivit utsatta för kvinnomisshandel, oftast av de män som
            de har levt och t.o.m. har barn med. Dessa kvinnor får inte vara
            i fred utan utsätts för ständigt återkommande hot om våld, trakasserier
            och förföljelse. Dessa kvinnor har rätt till livvakt i allvarliga
            fall. Men en livvakt inskränker väldigt mycket på det dagliga
            livet. Det är väldigt svårt att leva ett normalt liv när man har
            en livvakt utanför dörren som följer en hela dagen.
          </note>
          <note n="690886dc">
            Miljöpartiet tycker att det är den som misshandlar, mannen, som
            måste få sin rörelsefrihet begränsad.
          </note>
          <note n="ed6569ab">
            Därför föreslår vi vissa åtgärder. Från Rikspolisstyrelsen framhålls
            att livvaktsskydd utgör också, som jag säger, en stor påfrestning
            på den som skyddas. Det finns kvinnor som avstår från det. Vi
            har hört här att kvinnor skall ha pepparsprej, larmordningar osv.
            Det är de som hela tiden skall vara aktiva och skydda sig.
          </note>
          <note n="03e7ca44">
            Det synsättet kan inte vara rätt. Det måste vara den som utför
            brottet som måste få sin rörelsefrihet begränsad. Då säger man
            att det inte är demokratiskt, om en man har avtjänat sitt straff
            för misshandel. Men demokrati måste också innebära att man får
            leva i trygghet. Det måste stå över rätten till att fritt röra
            sig för den som vill något ont. Därför tycker vi i reservation
            9 att det är mannens rörelsefrihet som skall begränsas.
          </note>
          <note n="72ea8701">
            Miljöpartiet stöder reservation 6 om kvinnovåld.
          </note>
          <note n="a42f835b">
            Det gäller tiden mellan anmälan och domen, som man vill skall
            vara kortare. Nu har vi hört i utskottet att domstolarna är överbelastade,
            de har väldigt mycket att göra. Vi har prioriterat ungdomsbrotten
            och sagt att det skall vara kortare förfarande. Jag vill framhålla
            att detta är angeläget, som också tidigare talare har sagt.
          </note>
          <note n="a18c9ade">
            Vi stöder även reservation 8 om vittnesskydd. Vi måste ta väl
            vara på våra vittnen, stödja dem och ge dem skälig ersättning
            för utlägg och för förlorad arbetsinkomst, så att vittnena kan
            utföra det viktiga arbetet i vår rättsstat.
          </note>
          <note n="412c84a2">
            Anf. 53 GUN HELLSVIK (m)
          </note>
          <note n="4fd3e566">
            Herr talman! Först vill jag be om ursäkt för att jag inte fanns
            på plats när ärendebehandlingen påbörjades. Jag får ta konsekvenserna
            genom att få fyra minuter mindre till mitt förfogande. Men jag
            tackar för att jag ändå får ordet.
          </note>
          <note n="808831ea">
            Jag vill inledningsvis yrka bifall till reservation 1
          </note>
          <note n="c5b2abd1">
            och till följd av detta avslag på hemställanspunkt 3. I
          </note>
          <note n="5f1082a7">
            reservation 1 föreslås att riksdagen skall uttala att brottsofferjourerna
            måste få fortsatt starkt stöd. Det verkar kanske konstigt att
            önska ett sådant uttalande när alla talar om att vi skall stödja
            brottsoffren. Men det är ett sätt att markera att brottsoffren
            behöver som stöd inte bara tal utan också konkreta åtgärder.
          </note>
          <note n="0d4aa29c">
            Det finns skäl för mig att blicka litet bakåt. Den 1
          </note>
          <note n="92668227">
            juli i fjol tillskapades Brottsoffermyndigheten genom att den
            tidigare brottsskadenämnden ombildades.
          </note>
          <note n="8e6e622e">
            Syftet med detta var att vi skulle få större möjligheter till
            ett samlat grepp över brottsofferfrågor. Bl.a. tillkom inom brottsoffermyndigheten
            den s.k. Brottsofferfonden. En del skulle finansieras genom att
            de som sitter i fängelse skulle få 20 % avdrag på sin ersättning
            och att dessa pengar skulle gå till brottsofferarbete. En del
            har förts till olika former av brottsofferarbete. Innevarande
            år har andra medel tagits i anspråk för engångskostnader. Men
            det var tydligt uttalat, både från den dåvarande regeringen och
            från det dåvarande justitieutskottet, att de pengar som togs från
            de fängelsedömda i fortsättningen skulle gå till
          </note>
          <note n="81d58f46">
            Brottsofferfonden. Det fanns två skäl till detta. Ett skäl var
            att brottsofferarbete kräver pengar. Ett annat skäl är det pedagogiska
            i att hela tiden påminna dem som gjort sig skyldiga till brott
            att det finns brottsoffer som de har ansvar för.
          </note>
          <note n="1f44eb26">
            När vi nu hade att ta ställning till den nya regeringens proposition
            upptäckte vi att pengarna från de intagna i våra fängelser inte
            längre skall gå till
          </note>
          <note n="e28c418c">
            Brottsofferfonden. Det var faktiskt inte så lätt att upptäcka
            det. När jag tog upp det i justitieutskottet -
          </note>
          <note n="4f4dc116">
            jag hade inte heller upptäckt det från början - visade alla samma
            förvånade min, även representanter för det riksdagsparti som också
            är regeringspartiet. Jag trodde då att utskottet skulle kunna
            komma till ett gemensamt beslut och föreslog ett utskottsinitiativ,
            där vi skulle föreslå riksdagen att fatta beslutet att pengarna
            ändå, trots regeringens dolda förslag, skulle gå till
          </note>
          <note n="84a35713">
            Brottsofferfonden. Men när vi tog upp detta till behandling,
            visade det sig att det inte gick att få majoritet för ett sådant
            förslag till utskottsinitiativ. Det innebär alltså att pengar
            som var avsedda för brottsofferarbete nu i stället skall stå till
            regeringens disposition för brottsförebyggande arbete, som faktiskt
            på många sätt är artskilt från brottsofferarbete.
          </note>
          <note n="9c5b6848">
            Det är med denna kunskap som det är viktigt för oss att riksdagen
            gör ett uttalande för fortsatt starkt stöd till våra brottsofferjourer.
            Vad vi oroar oss över är att det som en gång varit, nämligen att
            brottsoffren har funnits i periferin, men som förändrats genom
            att brottsoffren har hamnat i fokus för kriminalpolitiken på nytt
            skall bli som det var, dvs. att fokus flyttas i kriminalpolitiken
            så att brottsoffren på nytt hamnar i periferin. Alla vet att det
            som är i periferin inte är lika tydligt och lika uppenbart som
            det som finns i fokus.
          </note>
          <note n="8615427d">
            Tack för ordet!
          </note>
          <note n="4cf8efba">
            Anf. 54 LARS-ERIK LÖVDÉN (s)
          </note>
          <note n="b02c73c3">
            Herr talman! Betydelsefulla åtgärder för att bättre tillgodose
            brottsoffrens situation och intressen började på allvar vidtas
            i mitten av 80-talet. I utskottets betänkande görs en bred tillbakablick
            på de åtgärder som vidtagits sedan dess.
          </note>
          <note n="63cb04a4">
            Den socialdemokratiska regeringen inledde i mitten av 80-talet
            ett ambitiöst program för att hjälpa och stödja brottsoffer. Regler
            om brottskadeersättning, målsägandebiträde och besöksförbud infördes.
            Ekonomiskt stöd till brottsoffer och kvinnojourer infördes. Det
            arbetet har sedan fortsatts och intensifierats under såväl socialdemokratiska
            som borgerliga regeringar efter mitten av 80-talet.
          </note>
          <note n="5d5a543b">
            Det finns anledning att driva reformarbetet vidare.
          </note>
          <note n="79d79e28">
            De som utsätts för brott tillhör i stor utsträckning dem som
            också i andra avseenden lever på samhällets skuggsida. Ökade insatser
            krävs för att ge brottsoffren stöd och hjälp. Rättsväsendets handläggning
            bör anpassas så att man bättre klarar av att ta till vara de drabbades
            intressen och behov. Kunskaper om brottsoffrens situation måste
            öka inom rättsväsendet, sjukvården och socialtjänsten. Det behövs
            anpassade rutiner och ett stödjande förhållningssätt gentemot
            offren. Försäkringsbolag, sjukvård, arbetsgivare och en rad andra
            intressenter måste stimuleras att aktivt stödja och hjälpa brottsoffren.
            Samhällets stöd till brottsoffer behöver ses över. Det stöd som
            samhället kan erbjuda bör inte enbart inskränkas till juridiskt
            biträde. Vid sidan av det stöd som ges av socialtjänst och sjukvård
            måste nya former för att ta till vara människors engagemang i
            arbetet med dem som utsatts för brott utvecklas.
          </note>
          <note n="b2c32524">
            Det är därför som justitieutskottet i enighet vill göra ett tillkännagivande
            till regeringen om en bred utvärdering av de brottsofferinsatser
            som har vidtagits allt sedan mitten av 80-talet. Det finns anledning
            till att den utvärderingen görs brett upplagt och med stor noggrannhet
            och omsorg, så att vi landar rätt när det gäller det vidare utvecklingsarbetet
            av brottsofferinsatserna. Det är glädjande att utskottet i enighet
            ställer sig bakom ett sådant tillkännagivande.
          </note>
          <note n="60ede413">
            Herr talman! Till utskottets betänkande har fogats nio reservationer.
            Jag skall kommentera några av dem.
          </note>
          <note n="9da35b3c">
            I reservation 1 om bidrag till brottsofferjourer föreslår Moderaterna
            och Centern att man ur ett särskilt anslag, G 4 Ersättning för
            skador på grund av brott, skall ge bidrag till brottsofferjourerna.
            Utskottsmajoriteten menar att den naturliga vägen är att sådana
            anslag fortsättningsvis beviljas av Brottsofferfonden, vid sidan
            av de anslag som en rad kommuner ger som stöd till kvinnojourer
            och brottsofferjourer.
          </note>
          <note n="f103b082">
            När riksdagen antog förslaget om inrättande av
          </note>
          <note n="287d4a2b">
            Brottsofferfonden utgick riksdagen från att de fortsatta anslagen
            till brottsofferjourerna skulle utbetalas via
          </note>
          <note n="7db18053">
            Brottsofferfonden. Det fanns också några skrivningar i propositionen.
            Det är den naturliga vägen.
          </note>
          <note n="82265314">
            Brottsofferfonden kommer årligen att disponera ett belopp på
            ungefär 19 miljoner för sin verksamhet.
          </note>
          <note n="afe2fc2e">
            Även om inte alla de pengarna skall användas till brottsofferjourer,
            utan också till forskning och utveckling, finns här utrymme för
            att ge stöd till brottsofferjourerna. Jag vill framför allt understryka
            vikten av att Brottsofferjourernas riksförbund, BOJ, får ett permanent
            stöd även fortsättningsvis för att kunna bedriva sin viktiga verksamhet.
          </note>
          <note n="be7b02ee">
            I reservationerna 2, 3 och 4 lämnas några synpunkter på vad den
            kommande utvärderingen av brottsofferinsatserna bör innefatta.
            Jag menar att utvärderingen och de skrivningar som utskottet gjort
            väl täcker de propåer som förs fram i de tre motivreservationerna.
            Utvärderingen skall självfallet göras på ett brett och noggrant
            sätt och innefatta alla åtgärder som är av betydelse för brottsoffrens
            situation.
          </note>
          <note n="1615645e">
            När det gäller reservation nr 6 om förtur vid förundersökning,
            som Folkpartiet och Centern har avgett, vill jag påpeka att Kvinnovåldskommissionen
            har i uppdrag att titta på handläggningstiderna inom rättsväsendet
            när det gäller brott som innefattar övergrepp mot kvinnor. De
            förslag som förs fram i den reservationen kommer att aktualiseras
            av kommissionen i dess arbete och blir sedan också föremål för
            beredning av regeringen och riksdagen.
          </note>
          <note n="7953aebb">
            Reservation nr 7, som gäller förskottering av skadestånd, är
            avgiven av Centerpartiet. Det gjordes en regeländring i fjol i
            utsökningsbalken för att underlätta för en målsägande att få ut
            skadestånd. Utskottet menar att med de regler för brottsskadeersättning
            som vi har i dag har vi någorlunda väl täckt in behovet av skadestånd.
            Det finns dock en diskussion som är angelägen att föra och den
            gäller skadeståndsbeloppens nivå. Men det rör en något annan frågeställning
            än den som tas upp i reservationen. Den frågan har nyligen behandlats
            av en särskild kommitté som tittar över skadestånden. Där finns
            det också förslag om en höjning av skadeståndsnivån. Det kan vara
            väl motiverat i vissa fall.
          </note>
          <note n="8bb61ef9">
            Lokala handlingsplaner för vittnesskydd i domstolarna, som reservation
            nr 8 berör, är en fråga som nu bereds inom regeringskansliet på
            grundval av en departementspromemoria om vittnen och målsägande
            i domstol. Den frågan är alltså aktuell just nu i regeringskansliet.
            Därför anser utskottet att det inte för närvarande finns anledning
            för riksdagen att ta något initiativ i den frågan.
          </note>
          <note n="f1202e4e">
            Till reservation nr 9 om kommunarrest. När besöksförbudet infördes
            en gång i tiden fördes en diskussion om besöksförbudets förenlighet
            med regeringsformen. Man kom då fram till att besöksförbudet visserligen
            stred mot den uttryckliga bestämmelsen i regeringsformen, men
            att det finns en möjlighet att införa sådana inskränkningar om
            det är välmotiverat.
          </note>
          <note n="60a44881">
            Däremot är det alldeles uppenbart, och den bedömningen har justitieutskottet
            gjort vid ett par tillfällen, att skulle man genomföra så långtgående
            förslag som förs fram i reservationen om kommunarrest skulle det
            inte vara förenligt med regeringsformen.
          </note>
          <note n="99933e53">
            Det är en bedömning som utskottet har gjort vid ett par tillfällen
            och det är därför som vi avvisar den tanken.
          </note>
          <note n="4d366472">
            Däremot finns besöksförbudsreglerna, och finns det direkta hot
            som kan rubriceras som Misstanke om olaga hot finns det möjlighet
            för polis och åklagare att ingripa med anhållande och häktning
            i vissa fall.
          </note>
          <note n="cfbefc7c">
            Därmed har man också täckt in ett behov av att kunna ingripa
            mot gärningsman.
          </note>
          <note n="fd385228">
            Det är som Kia Andreasson säger betydelsefullt att man fokuserar
            på gärningsmannen i de här fallen och inte i alltför hög utsträckning
            lägger ansvaret för att skydda sig på den som är utsatt för hotet.
            Man måste också fokusera på gärningsmannen.
          </note>
          <note n="a206d995">
            Men förslaget om att införa kommunarrest strider enligt utskottets
            uppfattning mot regeringsformen och avvisas därför av utskottet.
          </note>
          <note n="d81113ab">
            Herr talman! Med detta vill jag yrka bifall till utskottets hemställan
            och avslag på reservationerna.
          </note>
          <note n="4ffeefff">
            Anf. 55 INGBRITT IRHAMMAR (c) replik
          </note>
          <note n="8ba942ab">
            Herr talman! Jag lyssnade mycket noggrant på det
          </note>
          <note n="22b1451b">
            Lars-Erik Lövdén sade, särskilt när det gällde stöd till brottsofferjourerna.
            Det muntligt uttalade stödet var betydligt starkare än den text
            som återfinns i betänkandet.
          </note>
          <note n="86f38971">
            Lars-Erik Lövdén sade att han ville understryka vikten av att
            brottsofferjourerna får ett permanent stöd i fortsättningen från
            Brottsofferfonden. Det är en väldig skillnad mellan det, som jag
            tycker är ett bra och starkt uttalande, och det svaga uttalande
            som står i texten, nämligen att utskottet i princip kan ställa
            sig bakom att man inte kommer att utesluta möjligheten till stöd
            för brottsofferjourerna. Att inte utesluta möjligheten till stöd
            för brottsofferjourerna är väl inget garanterat permanent stöd
            för just jourerna.
          </note>
          <note n="c6c007c9">
            Det är synd att inte Lars-Erik Lövdén försökte få in den starkare
            formuleringen i majoritetstexten, för då kanske vi hade kunnat
            enas om den. Därför undrar jag verkligen om Lars-Erik Lövdén allvarligt
            menar det han sade eller om det verkliga är den text som står
            i betänkandet, nämligen att det inte utesluter möjligheterna.
            Det skulle jag vilja ha ett förtydligande av.
          </note>
          <note n="e11c04cd">
            Visst har reglerna som gäller att brottsoffren får ersättning
            från det utdömda skadeståndet förändrats i fjol. Kronofogdemyndigheterna
            skall nu driva dessa ärenden mot gärningsmännen. Men offren får
            fortfarande vänta, ibland tre fyra år, på att få det utdömda skadeståndet
            och ibland får de det inte alls. Det är klart otillfredsställande.
          </note>
          <note n="03f7a9c0">
            Anf. 56 LARS-ERIK LÖVDÉN (s) replik
          </note>
          <note n="e4e65b63">
            Herr talman! Jag har bara en kommentar om det permanenta stödet
            till brottsofferjourerna. Jag uttryckte mig så här: Jag anser
            det vara viktigt att Brottsofferjourernas riksförbund får ett
            permanent stöd även fortsättningsvis.
          </note>
          <note n="5b46a85b">
            Jag tror inte att det är möjligt att via Brottsofferfonden eller
            med andra statliga pengar garantera ett permanent stöd till alla
            de brottsofferjourer som finns runt om i landet. Den finansieringen
            tycker jag att man skall åstadkomma på andra sätt, i huvudsak
            via frivilliga insatser, via kommuners engagemang när det gäller
            att stödja brottsofferjourer och liknande.
          </note>
          <note n="6bdf3835">
            När det gäller Brottsofferjourernas riksförbund tror jag att
            det är betydelsefullt att de kan få ett permanent stöd, så att
            deras viktiga verksamhet garanteras. Det var det jag sade i mitt
            anförande och det var det jag menade. Det jag säger, det brukar
            jag mena.
          </note>
          <note n="58d7b7af">
            Anf. 57 INGBRITT IRHAMMAR (c) replik
          </note>
          <note n="d1f352c3">
            Herr talman! Det var ett viktigt förtydligande, för det innebär
            faktiskt att majoritetstexten inte garanterar något statligt stöd
            till brottsofferjourerna i fortsättningen. Man utgår bara från
            och hoppas att frivilliga, kommuner och landsting skall ge stödet.
            Då är det väl att reservationen från oss centerpartister och moderater
            finns, som verkligen betonar hur vi ser på detta, nämligen att
            också statligt stöd måste utgå.
          </note>
          <note n="6f3115bf">
            Jag skulle också vilja ta upp det jag inte hann med i den förra
            repliken, nämligen lokala handlingsplaner i domstolar när det
            gäller vittnesskydd.
          </note>
          <note n="eb8346bc">
            Visst tittar man på det här och tar del av olika förslag som
            har kommit in. Men det bör väl inte utesluta att riksdagen skall
            ha en mening om vilket resultat detta skall leda till. Det är
            det vi gör ett uttalande om i vår reservation, nr 8. Det här skall
            enligt vår mening leda till att varje domstol skall upprätta lokala
            handlingsplaner för att bättre ta hand om vittnena.
          </note>
          <note n="b69d78ca">
            Jag har diskuterat detta med olika personer som arbetar i domstolarna.
            Hitintills har jag bara fått stöd för förslaget. Alla säger att
            man har tänkt på det, men man har inte satt i gång arbetet. Men
            det är klart, fick man ett åläggande att göra detta så visst fanns
            det mycket att göra runt om på domstolarna som var möjligt utan
            att i första hand behöva bygga om. Så småningom behövs det ombyggnader
            också.
          </note>
          <note n="0cbbb30b">
            Anf. 58 LARS-ERIK LÖVDÉN (s) replik
          </note>
          <note n="0d6cfe25">
            Herr talman! Det är inte så, Ingbritt Irhammar, att alla brottsofferjourer
            i landet hitintills har haft permanent stöd från staten. Det är
            inte så. De medel som är avsatta på det s.k. G 4-anslaget, som
            reservationen handlar om, uppgår för innevarande budgetår till
            1
          </note>
          <note n="e942bd44">
            miljon kronor i form av ett bidrag till Brottsofferjourernas
            riksförbund och 500 000 kr i form av projektpengar till Brottsofferjourernas
            riksförbund. Det anslaget är upptaget för att underlätta övergången
            till den lösning som förutsattes när propositionen lades fram
            och när utskottet skrev sitt betänkande i fjol om
          </note>
          <note n="2f4b466c">
            Brottsoffermyndigheten och om Brottsofferfonden, nämligen att
            stödet fortsättningsvis skulle utgå därifrån.
          </note>
          <note n="7946bc6e">
            Det jag understryker är alltså Brottsofferjourernas riksförbunds
            ställning och behov av stöd. Jag kan inte lova statligt stöd till
            alla brottsofferjourer runt om i landet och det tror jag inte
            heller Ingbritt Irhammar kan göra.
          </note>
          <note n="cc5bf75e">
            Anf. 59 GUN HELLSVIK (m) replik
          </note>
          <note n="87943750">
            Herr talman! Lars-Erik Lövdéns anförande ger skäl till vissa
            kommentarer. Först blev det som vi har motsatt oss tydligt, nämligen
            att brottsofferjourerna fortsättningsvis skall få sina pengar
            från Brottsofferfonden. Det får de inte. Innevarande budgetår
            innebär alltså redan här en urholkning av stödet till brottsoffer.
          </note>
          <note n="7407d23e">
            Lars-Erik Lövdén sade också något som jag håller med om, nämligen
            att kunskapen om offrens situation måste ökas. Det är ett av syftena
            med Brottsofferfonden. Där är vi överens. Men för att detta skall
            kunna bli ett fungerande arbete krävs det också medel. Då krävs
            de 7,2 miljoner som de intagna på våra fängelser får avstå från.
          </note>
          <note n="7e1ae768">
            Slutligen kan jag inte låta bli att ställa en fråga.
          </note>
          <note n="62bf75b0">
            När vi arbetade fram Brottsofferfonden och dess finansiering
            blev vi mycket kraftigt kritiserade för att vi ville ta av ersättningen
            från de fängelsedömda. De fängelsedömda kritiserade oss naturligtvis.
            Men även socialdemokraterna kritiserade oss. Just denna del ställde
            man sig inte bakom när frågan behandlades i kammaren.
          </note>
          <note n="9ceb2d33">
            Det har nu varit helt tyst när det gäller att fortsätta att ta
            från de fängelsedömda, men att nu ge pengarna till regeringens
            disposition. Har det varit någon förhandling med de fängelsedömda,
            eftersom de nu är helt tysta, eller tycker de att det är bättre
            att regeringen får pengarna än att brottsoffren får dem direkt?
          </note>
          <note n="47e643a0">
            Anf. 60 LARS-ERIK LÖVDÉN (s) replik
          </note>
          <note n="4d1fb5c8">
            Herr talman! Det har inte skett någon förhandling, givetvis.
            Vi motsatte oss inte heller att man skulle ta pengar från de fängelsedömda
            när fonden inrättades.
          </note>
          <note n="3d80fb6b">
            Vi hade en annan konstruktion för hur de pengarna skulle tas
            in. Men även de fängelsedömda skulle betala, precis som de som
            dömdes till böter, där vi också hade en konstruktion för finansiering.
          </note>
          <note n="2a87bd7d">
            På tal om att urholkas var det också den borgerliga regeringens
            skrivning i proposition om Brottsofferfonden, att organisationer
            som stöder brottsoffer skulle vända sig direkt till Brottsofferfonden
            med en ansökan om bidrag. Det var alltså förutsättningen i fjol
            när riksdagen fattade beslut om att inrätta
          </note>
          <note n="a00d380f">
            Brottsofferfonden.
          </note>
          <note n="44376970">
            Det som har varit aktuellt innevarande år har gällt miljonen
            på G 4-anslaget. Meningen har ju varit att underlätta övergången
            till den nya ordningen, eftersom det tar tid att bygga upp Brottsofferfondens
            resurser. Vi vet att månadsbeloppen nu flyter in i litet bättre
            takt än de gjort tidigare. Men det tar tid att bygga upp resurserna.
          </note>
          <note n="a318bb8f">
            Brottsofferfonden kommer att disponera 19 miljoner kronor ungefär
            för sitt arbete. Det är litet svårt att bedöma exakt. Beloppet
            innefattar både stöd till brottsofferjourer och projekt i olika
            former. Men det innefattar också - och betydelsen av det är vi
            överens om - att vi skall öka våra kunskaper om brottsoffrens
            situation genom ökade forskningsinsatser.
          </note>
          <note n="b458faba">
            Jag tycker nog att en medelstilldelning på 19 miljoner är en
            ganska god start för Brottsoffermyndighetens verksamhet.
          </note>
          <note n="eaa507a7">
            Anf. 61 GUN HELLSVIK (m) replik
          </note>
          <note n="c84f673f">
            Herr talman! Det är riktigt att vi var överens om att domstolar
            skulle döma ut avgifter för dem som begått brott där fängelse
            fanns i straffskalan. Men jag tror att Lars-Erik Lövdén kommer
            ihåg att det förekom tydliga protester även här i kammaren mot
            sänkningen av de intagnas ersättning.
          </note>
          <note n="c0801014">
            Sedan är det helt rätt att jourer skulle kunna få stöd från fonden,
            men det var i första hand för utvecklingsarbete och inte för den
            löpande verksamheten.
          </note>
          <note n="fbccf709">
            Anf. 62 LARS-ERIK LÖVDÉN (s) replik
          </note>
          <note n="00e390e6">
            Herr talman! Man kan ha litet olika uppfattning om det sistnämnda.
            Men i förra årets proposition om inrättande av en brottsofferfond
            står det faktiskt att organisationer som stöder brottsoffer skall
            vända sig direkt till Brottsofferfonden med ansökan om bidrag.
          </note>
          <note n="81b8b3a8">
            Anslaget för innevarande budgetår på en miljon kronor har uttryckligen
            tillkommit för att underlätta övergången till den nya ordningen.
          </note>
          <note n="535dc2de">
            Jag vill än en gång säga, precis som jag gjorde i mitt inledningsanförande,
            att jag anser det betydelsefullt att Brottsofferjourernas riksförbund
            även fortsättningsvis får ett permanent stöd från Brottsofferfonden.
          </note>
          <note n="7abde324">
            Anf. 63 KIA ANDREASSON (mp)
          </note>
          <note n="84770219">
            Herr talman! När det gäller att begränsa rörelsefriheten för
            de män som hotar och misshandlar kvinnor säger Lars-Erik Lövdén
            att det strider mot regeringsformen. Men i 12 § står det att rätten
            att fritt förflytta sig inom riket kan begränsas för att tillgodose
            ändamål som är godtagbart i ett demokratiskt samhälle.
          </note>
          <note n="f1f9a3ee">
            Det är väl inte godtagbart i ett demokratiskt samhälle att kvinnor
            måste byta identitet, flytta från släkt, byta arbete och känna
            sig ständigt rädda och påpassade. Det är väl inte demokratiskt.
            När detta inte är godtagbart får en sådan begränsning inte godtas,
            utöver vad som är nödvändigt med hänsyn till det ändamål som har
            föranlett begränsningen, och då faller ju innebörden i paragrafen.
            Då kan man inte luta sig mot den.
          </note>
          <note n="0c11bd76">
            Lars-Erik Lövdén säger att polisen i stället kanske kan ta dessa
            män i förvar och på nytt sätta dem på anstalt, för det enda alternativet
            är ju att låsa in dem igen och att det blir mycket dyrare för
            samhället att pröva metoden med kommunarrest. Det har ju tydligen
            inte prövats tidigare. Det talas om punktbevakning men inte om
            just detta system. Det är anledningen till mitt förslag.
          </note>
          <note n="ba1ecb6e">
            Anf. 64 LARS-ERIK LÖVDÉN (s)
          </note>
          <note n="d272918d">
            Herr talman! Om någon begår ett brott, vilket olaga hot är, skall
            ju polis och åklagare ingripa och tillgripa de eventuella tvångsmedel
            som de har till sitt förfogande. Då kan man inte vidta andra åtgärder.
            Om det är fråga om ett brott skall det beivras, och då har polis
            och åklagare möjligheter att ingripa.
          </note>
          <note n="2c5cbf6c">
            Utskottet har den mycket klara uppfattningen att införandet av
            en kommunarrest uppenbarligen skulle vara ett så långtgående förbud
            att det skulle strida mot regeringsformen. Då får väl kanske Kia
            Andreasson hävda att man skall göra ändringar i regeringsformen
            på den här punkten. Men justitieutskottets bedömning är att det
            skulle vara ett uppenbart brott mot regeringsformens regler att
            införa en åtgärd som kommunarrest.
          </note>
          <note n="40b9573a">
            Anf. 65 KIA ANDREASSON (mp)
          </note>
          <note n="5c72b498">
            Herr talman! Jag försökte just inleda med att det inte är något
            brott mot regeringsformen, för där står helt klart att rätten
            att fritt förflytta sig kan upphävas, om det strider mot vad som
            är godtagbart i ett demokratiskt samhälle. Det var just det jag
            i det förra inlägget sade att det gör.
          </note>
          <note n="00964cab">
            När det gäller att hot mot någon kan leda till åtal och domslut
            vill jag säga att det oftast är så milda domar att de inte räcker
            för att hindra en man att fortsätta förföljandet. En sådan dom
            ger ju inte en sådan restriktionen när det gäller hot. Så fungerar
            ju vår rättslagstiftning. Därför behövs det ett ytterligare medel.
          </note>
          <note n="1f3c4cd6">
            Överläggningen var härmed avslutad.
          </note>
          <note n="1d7c177b">
            (Beslut fattades efter 6 §.)
          </note>
          <note n="44eaab2c">
            6 § Anslag till kriminalvården, m.m.
          </note>
          <note n="995dd3be">
            Föredrogs
          </note>
          <note n="1c5caa4e">
            Justitieutskottets betänkande 1994/95:JuU16
          </note>
          <note n="6d9bf663">
            Anslag till kriminalvården, m.m. (prop. 1994/95:100
          </note>
          <note n="c1bdcd6d">
            delvis)
          </note>
          <note n="63213398">
            Anf. 66 GÖTHE KNUTSON (m)
          </note>
          <note n="612307dc">
            Herr talman! Det finns fyra moderata reservationer fogade till
            betänkande 1994/95:JuU16. Dessutom finns två reservationer som
            är gemensamma för kds och oss moderater i justitieutskottet. Det
            är en omfattande verksamhet i statens hägn som vi nu skall behandla
            i detta ärende.
          </note>
          <note n="fc80ed79">
            Kriminalvården kostar nära sex miljarder kronor om året för närvarande.
            Under fjolåret fanns i genomsnitt 4 300 intagna vid våra kriminalvårdsanstalter.
          </note>
          <note n="362ee409">
            Det hade då skett en ökning med nära 700 fängelseinterner under
            budgetåret 1992/93. Därtill kommer i genomsnitt ca 1 400 intagna
            på landets olika häkten.
          </note>
          <note n="c6e52004">
            Med tanke på den ökande grova brottsligheten i vårt land skall
            det inte uteslutas att behovet av fängelseplatser fortsätter att
            öka. Regeringen försöker intala oss att vi skall ha en motsatt
            uppfattning. Jag gissar att detta kan ha ett samband med de nedskärningar
            i anslagen till kriminalvården som regeringen föreslår.
          </note>
          <note n="ff015c94">
            Vi moderater motsätter oss en sådan nedskärning som dels leder
            till nedläggningar av fängelser och häkten som behövs, dels leder
            till minskningar i utbyggnadsplanerna. Bl.a. tvingas Kriminalvårdsstyrelsen
            att stoppa planerna på en sluten riksanstalt som skulle behövas
            i det ansträngda läge som föreligger.
          </note>
          <note n="acbfbf10">
            Vi har, herr talman, de facto en besvärande överbeläggning vid
            de slutna anstalterna i större delen av landet. De tre s.k. klass
            1-anstalterna ligger betydligt över 85 %, vilket är det beläggningstak
            som riksdagen tidigare har uttalat som ett riktmärke. När beläggningen
            vid ett fängelse överstiger 85 % blir det svårt eller omöjligt
            att åstadkomma den differentiering av klientelet som är nödvändig.
          </note>
          <note n="38f4ebeb">
            Knarkare och icke knarkare bör absolut skiljas åt vid anstalterna
            anser vi moderater, och det finns flera instämmande i detta från
            andra partier.
          </note>
          <note n="afca59f7">
            I reservation nr 9 gör vi moderater gemensam sak med kds i ett
            förslag om ökat anslag med 75 miljoner kronor. Behållningen av
            de rationaliseringar som kan göras inom kriminalvården bör användas
            för att ytterligare utveckla kriminalvårdsarbetet.
          </note>
          <note n="f3ecc81a">
            I reservation nr 1, som jag yrkar bifall till, vill vi moderater
            poängtera att tidigare utbyggnadsplaner i princip skall fullföljas.
            Det är en förutsättning för att kriminalvården skall kunna leva
            upp till tidigare riksdagsbeslut om högst 85 % beläggning vid
            anstalterna.
          </note>
          <note n="434b4ba5">
            Tillsammans med kds vill vi moderater fästa uppmärksamhet på
            behovet av fängelseplatser innan Socialdemokraterna lägger ned
            en rad fängelser och häkten. Det är alltså åtta fängelser, två
            häkten och två häktesavdelningar som regeringen nu har beslutat
            att lägga ned. Det är sedan upp till Kriminalvårdsstyrelsen att
            verkställa detta. Vi begär i en reservation att konsekvensanalyser
            redovisas innan nedläggningsbeslut övervägs.
          </note>
          <note n="00b013c2">
            Jag yrkar bifall till reservation nr 2.
          </note>
          <note n="68e77ee4">
            Därmed, herr talman, har jag yrkat bifall till två reservationer.
            Vi hade gärna begränsat oss till att yrka bifall till en reservation,
            men under samma moment finns det en reservation från ett annat
            parti. Därför yrkar jag här och nu bifall också till den reservationen.
          </note>
          <note n="b9af8699">
            Jag skall inte närmare gå in på andra reservationer i betänkandet
            just nu. Men det finns en reservation med rubriken Lokalisering
            av anstalter, där vi konstaterar att vi inte vill att riksdagen
            exakt och specifikt tar ställning till enskilda nedläggningsplaner
            i detta beslutsläge. Vi saknar en konsekvensanalys som berättar
            om vådan av en nedläggning - konsekvenser som är både ekonomiska
            och som kan bedömas som samhällsnyttiga inskränkningar. Vidare
            handlar det om sociala aspekter, närhetsprincipen för de intagna
            och mycket annat som behöver övervägas. Vi tycker att det är en
            bra motion som vi har upphöjt till reservation, vilken vi härmed
            stöder.
          </note>
          <note n="26c6993f">
            Vi moderater har framlagt ytterligare några reservationer som
            jag inte yrkar bifall till, därför att hänsyn bör tagas till den
            tid det tar när man yrkar bifall som leder till voteringar. Men
            vi vill givetvis till fullo framhålla värdet av innehållet i dessa
            reservationer, t.ex. reservation nr 4 om påföljdssystemet. Där
            konstaterar vi att det finns alternativ till fängelse - alternativ
            som den borgerliga regeringen med justitieminister Gun Hellsvik
            har satt i verkställighet, dels den elektroniska övervakningen,
            dels samhällstjänsten som vi under de borgerliga regeringsåren
            gjorde till ett permanent inslag i samtliga kommuner och delar
            av vårt land.
          </note>
          <note n="4e185521">
            Vi konstaterar alltså behovet och nyttan av alternativa påföljder,
            men för den skull poängterar vi också att fängelse som påföljd
            behövs och skall finnas framöver.
          </note>
          <note n="d319e502">
            Vi har i reservation nr 7 med rubriken Ungdomar i anstalt poängterat
            att särskilda kriminalvårdshem bör inrättas för ungdomar under
            18 år som måste frihetsberövas. Vi vill givetvis också se till
            att vårt land inte kommer i konflikt med barnkonventionens regler.
            Det är givet att vi från justitieutskottets sida skulle vilja
            ha ett instämmande i detta.
          </note>
          <note n="0287d83d">
            I reservation nr 12 vill vi spara 20 miljoner kronor på kriminalvårdens
            transporttjänst. Den sorterar, som framgår av det jag nyss nämnde,
            numera under Kriminalvårdsstyrelsen. Den har blivit mycket dyr
            och kostar betydligt mer än 200 miljoner kronor.
          </note>
          <note n="b475dd92">
            Men vi finner - som också andra har gjort motionsvägen - att
            det måste kunna göras en besparing på detta svällande anslag.
            Man kan rimligen försöka åstadkomma mera samlade transporter och
            se till kostnaderna för personalbemanningen vid transporterna.
            Det handlar i huvudsak om utvisningar, och vi tycker att personalbemanningen
            ofta är väl tilltagen.
          </note>
          <note n="a2cb0c38">
            Med detta, fru talman, vill jag avsluta detta inlägg.
          </note>
          <note n="7e7624f2">
            Anf. 67 INGBRITT IRHAMMAR (c)
          </note>
          <note n="da94667b">
            Fru talman! Kriminalvårdens ansvarsområde är att verkställa fängelsestraff
            och att övervaka skyddstillsynsdömda och villkorligt frigivna.
            Dessutom svarar man för verksamheten vid landets anstalter och
            häkten.
          </note>
          <note n="a12be001">
            I budgetpropositionen föreslås nu fortsatta rationaliseringar
            inom administrationen samt organisations- och schemaförändringar
            inom anstalts- och häktesorganisationen. Det är besparingskrav
            för de närmaste tre budgetåren. Sammanlagt rör det sig om
          </note>
          <note n="913e3170">
            79 miljoner kronor för de närmaste tolv månaderna.
          </note>
          <note n="5b906654">
            Från Centerns sida kan vi inte ställa upp på denna stora besparing.
            Trots att det statsfinansiella läget är mycket allvarligt och
            besvärligt tycker vi inte att det går att göra en sådan besparing.
            Vi föreslår därför, vilket framgår av reservation 10, att kriminalvården
            bör anvisas 25 miljoner kronor utöver vad regeringen har föreslagit.
          </note>
          <note n="0a072601">
            I den partimotion där vi utvecklar orsakerna till detta säger
            vi att det är viktigt att de intagna på kriminalvårdsanstalter,
            som många gånger har missbruksproblem och är i behov av psykisk
            vård, verkligen kan få hjälp och att det gäller att prioritera
            olika insatser för att rehabilitera de intagna så att de inte
            begår nya brott.
          </note>
          <note n="2da1736b">
            Det är väldigt många intagna på anstalter som har missbruksproblem,
            och det är ett mycket stort problem. Just rätten att få vistas
            på avdelningar där man inte kommer i kontakt med droger anser
            vi vara en självklarhet. Det behövs flera avdelningar som är drogfria.
            I dag är det tyvärr fortfarande så att en intagen kan starta ett
            missbruk på anstalten, då det förekommer missbruk där. Vi tycker
            alltså att detta problem skall ha hög prioritet, och det behövs
            medel för det.
          </note>
          <note n="75e7f1ae">
            Vi tycker att man förutom att ta narkotikaprov på de intagna
            inom anstalten också bör ta dopningsprov.
          </note>
          <note n="41d1b264">
            Just användningen av dopningspreparat har ökat inom anstalterna.
            Vi som sitter i Dopningsutredningen har nyligen fått information
            om att användningen av dessa preparat är verkligt stor och bekymmersam.
            Den ger effekter som är mycket skadliga och skapar dessutom ett
            beroende, som det inte har talats om tidigare.
          </note>
          <note n="86a33064">
            Allt fler intagna har olika psykiska problem. De som har begått
            brott och har en allvarlig psykisk störning skall naturligtvis
            inte sitta i fängelse, utan de skall behandlas inom sjukvården.
            Över huvud taget skall intagna på anstalter ha samma rätt till
            sjukvård som alla andra i samhället. Men det har visat sig att
            allt fler intagna har psykiska problem av olika slag, och det
            krävs stora insatser för att ta hand om dem.
          </note>
          <note n="8acc7d03">
            Därför har vi sagt att det behövs extra medel för detta.
          </note>
          <note n="614d8f25">
            Det är ett område som de 25 miljonerna som vi anvisar kan användas
            till.
          </note>
          <note n="586077b4">
            Centerns ökade satsningar innebär självklart också att det finns
            större möjligheter att bevara vissa av de anstalter och häkten
            som man nu föreslår skall läggas ned. Jag ser med stor oro på
            att det kommer att ske en så omfattande nedläggning, framför allt
            av häktesplatser i södra Sverige. Jag har fått höra att beläggningen
            är mycket högre än vad som redovisades när vi i justitieutskottet
            tog del av informationen. Visserligen fluktuerar siffrorna upp
            och ned över månaderna, men enligt den information jag har fått
            om de senaste månaderna ser det mycket allvarligare ut än vad
            det gjorde i den information som vi tidigare har fått.
          </note>
          <note n="8857cee3">
            Det är viktigt att de konsekvensanalyser verkligen görs som det
            står i majoritetstexten att regeringen måste göra. Man måste titta
            på häktesbeläggningen.
          </note>
          <note n="6446be4c">
            Våra 25 miljoner kronor räcker till att bevara några häkten.
            Det är klart att häktet i Ängelholm ligger mig varmt om hjärtat
            eftersom jag kommer från Ängelholm, men det har nyligen renoverats
            och behövs i södra Sverige. Men vi skall inte från utskottets
            och riksdagens sida utpeka vissa anstalter, som t.ex. Hudiksvallsanstalten,
            som det finns motioner om, utan det skall Kriminalvårdsstyrelsen
            göra, varefter regeringen skall fatta beslut. Den principen är
            oerhört viktig. Med extra medel kan man alltså bevara flera anstalter
            och häkten.
          </note>
          <note n="49c50674">
            Just med betoning på att konsekvensanalyserna sker noggrant,
            vill jag avsluta med att påpeka att man i dessa naturligtvis får
            se till de totala kostnaderna för rättsväsendet. Det gäller transportkostnader
            vid nedläggning av vissa anstalter och häkten, advokatkostnader
            och andra kostnader, som kanske äter upp de besparingar som man
            hade tänkt sig från början.
          </note>
          <note n="60c80dc0">
            Med detta vill jag yrka bifall till reservation 10.
          </note>
          <note n="f8058a1a">
            Anf. 68 ALICE ÅSTRÖM (v)
          </note>
          <note n="2f64f3fa">
            Fru talman! Jag vill börja med att säga att vi givetvis står
            bakom alla de reservationer som vi har fogat till betänkandet,
            och jag kommer att beröra en hel del av dem. Men jag yrkar bifall
            enbart till reservationerna 8 och 11, för att på så sätt spara
            tid i kammaren.
          </note>
          <note n="53d47f33">
            Det är så, som andra talare har sagt tidigare, att kriminalvården
            är ett stort och kostnadskrävande område. I det förslag som nu
            ligger vill man göra besparingar och rationaliseringar inom kriminalvården.
            Flera talare har tidigare berört den negativa effekten av de minskade
            anslagen. Vi i Vänsterpartiet anser tvärtom att man kan spara
            ytterligare 200 miljoner kronor på kriminalvården. Det gör vi
            utifrån vårt ställningstagande att utvecklingen i Sverige under
            de senaste åren - där straffet har satts mer i centrum, där straffen
            på fängelserna har blivit längre och längre och där beläggningen
            ständigt har ökat - har varit en felaktig utveckling. Fängelsestraff
            har inte rätt inverkan på kriminaliteten. Tvärtom visar i stort
            sett all forskning att fängelsestraff tenderar att skapa återfallsförbrytare,
            i stället för att bryta ett kriminellt beteende.
          </note>
          <note n="0a1f660f">
            Vänsterpartiet anser att utvecklingen i stället måste gå mot
            fler alternativa påföljder. Antalet fängelsestraff bör minskas
            i Sverige, och alternativa påföljder, som samhällstjänst, kontraktsvård
            och elektronisk övervakning, bör användas i ännu större utsträckning
            än i dag.
          </note>
          <note n="3ee26d12">
            Dessutom anser vi i Vänsterpartiet att det bör utarbetas fler
            alternativa påföljder, att det arbetet måste bedrivas mer intensivt,
            att frivården också behöver tillföras mer resurser och att man
            skall göra en omfördelning av de resurser som finns, så att mer
            går till frivården.
          </note>
          <note n="366ee760">
            I de fall där det inte är möjligt med en annan påföljd än fängelsestraff
            anser Vänsterpartiet att det är oerhört viktigt att man på alla
            sätt försöker begränsa de negativa effekter som vi i dag vet att
            ett fängelsestraff innebär. Detta gäller givetvis alla dem som
            döms till fängelse, men kanske framför allt dem som är förstagångsdömda.
            Vi vet att ca 50 % av dem som i dag är förstagångsdömda kommer
            att bli återfallsförbrytare. Därför är det oerhört viktigt att
            man sätter in stora resurser för att bryta den kriminella banan.
            Om man kan bryta trenden och kanske få en minskning till
          </note>
          <note n="fc4983bc">
            30 %, har man gjort stora framsteg både samhälleligt och för
            personen i fråga.
          </note>
          <note n="a4685c17">
            Vi anser att ett sätt att bidra till den utvecklingen är att
            införa halvtidsfrigivning just för förstagångsdömda. Om man lyckas
            kommer man att göra stora vinster. Samtidigt är detta en viktig
            markering, att om de återfaller till brott kommer de även att
            få avtjäna den andra delen av det straff som de tidigare dömts
            till.
          </note>
          <note n="82e6f3e8">
            Det här innebär givetvis att man gör besparingar inom kriminalvården.
            Behovet av platser kommer att minska. Det frigörs då fler platser,
            och på det sättet kommer den överbeläggning som nu finns också
            att minska. Den planerade utbyggnaden behöver heller inte bli
            så stor som man tidigare hade beräknat skulle behövas. Vänsterpartiet
            anser att man på det sättet kan spara ytterligare 200 miljoner.
          </note>
          <note n="100abef1">
            En annan av våra reservationer handlar om den växande gruppen
            psykiskt störda inom kriminalvården, som också har tagits upp
            här tidigare. Att den gruppen har ökat så mycket på våra fängelser
            är en konsekvens av den lagändring som beslutades våren
          </note>
          <note n="28ef088b">
            1991, nämligen att man skall ha en striktare definition av begreppet
            psykisk störning. Vid ett besök vid
          </note>
          <note n="0cf515ef">
            Rättspsykiatriska kliniken i Huddinge i går fick vi information
            om att man får gå tillbaka till före 1864
          </note>
          <note n="99b679a4">
            års lagstiftning för att hitta en lika snäv definition av vad
            som är friskt och sjukt vid bedömningen av de psykiskt störda.
            - Vänsterpartiet anser att denna lagändring var felaktig och bör
            omprövas.
          </note>
          <note n="cfdfaca2">
            När de psykiskt störda på fängelserna ökar innebär det givetvis
            en större påfrestning på kriminalvården när det gäller utbildning
            av personal och utveckling av vård och behandling, men det innebär
            också en påfrestning för övriga intagna och framför allt en oerhörd
            påfrestning för de psykiskt störda inom kriminalvården.
          </note>
          <note n="06372a45">
            Den lösning som man i dag har föreslagit är att det skall skapas
            särskilda avdelningar, där personalen dessutom skall ha mentalskötarkompetens.
            Vänsterpartiet anser att det är en felaktig utveckling - det är
            att angripa problemet från fel håll. Det man skulle behöva diskutera
            och det man bör utgå från är om vi verkligen skall ha de psykiskt
            sjuka människorna på våra fängelser. Bör inte vår rättstillämpning
            i stället vara sådan att sjuka människor inte döms till straff
            utan får vård på de institutioner som är uppbyggda för detta ändamål?
            Men nu vill man skapa speciella avdelningar inom kriminalvården
            just för att vi dömer psykiskt sjuka människor till fängelsestraff!
            Det bör inte få förekomma. Vänsterpartiet är emot att man bygger
            upp sådana avdelningar och vill i stället ha en lagändring.
          </note>
          <note n="e570c925">
            Det finns också en grupp människor som hamnar på våra häkten
            som inte bör sitta där, och det är de förvarstagna. De har varit
            föremål för en ständigt återkommande diskussion. Man säger att
            man har ändrat detta, och man har börjat, men det går alldeles
            för långsamt. Europarådets kommitté för förhindrande av tortyr
            och inhuman eller förnedrande behandling och straff lade fram
            en rapport i mitten av mars där man gav Sverige en svidande kritik.
            Kommittén rekommenderar omedelbara åtgärder för att säkerställa
            att personer tagna i förvar inte skall hållas i fängelse.
          </note>
          <note n="a2a373de">
            Mot den bakgrunden borde det vara en självklarhet för riksdagen
            att stödja Vänsterpartiets och kds reservation om att införa en
            lag som innebär ett förbud mot att placera vuxna förvarstagna
            i häkten och polisarrester.
          </note>
          <note n="28a4d3a2">
            Anf. 69 GÖTHE KNUTSON (m) replik
          </note>
          <note n="ab3b4954">
            Fru talman! Alice Åström och hennes parti vill spara ett par
            hundra miljoner på fängelser. Hon talar för en minskning av användningen
            av fängelsestraff.
          </note>
          <note n="a39bcf35">
            I den allmänna rättsuppfattningen ökar ropen på mera användning
            av fängelsestraff och användning av längre fängelsestraff - det
            kan jag liksom alla andra konstatera. Så är det när det gäller
            våldet mot kvinnor, när det gäller sexualbrott, när det gäller
            ekobrott och mycket annat, rattfylleri icke att förglömma. Den
            allmänna rättsuppfattningen är inte oväsentlig i sammanhanget,
            och kritiken har varit hård mot de domstolar som inte har dömt
            till fängelsestraff, särskilt om straffen har ansetts för milda.
          </note>
          <note n="8722bf6c">
            Vi moderater har, som jag nämnde i mitt anförande, gått i bräschen
            för alternativa påföljder. Det har under den borgerliga tiden
            genomförts en permanentning av samhällstjänsten, och vi har genomfört
            elektronisk övervakning. Det ligger tydligen helt i linje med
            vad Vänsterpartiet önskar. Men fängelse kommer enligt vår uppfattning
            även i framtiden att vara den mest väsentliga delen i påföljdssystemet
            -
          </note>
          <note n="9b4f80af">
            det säger vi i den reservation som jag nyss läste ur.
          </note>
          <note n="ee706126">
            Det är inte heller oväsentligt, fru talman, att somliga personer
            som begår tjuvnadsbrott behöver låsas in och att antalet sådana
            brott minskar under den tid en sådan person sitter i fängelse.
          </note>
          <note n="45dc88ce">
            Anf. 70 ALICE ÅSTRÖM (v) replik
          </note>
          <note n="ccc992c6">
            Fru talman! Göthe Knutson säger att den allmänna opinionen kräver
            fler och hårdare straff. Jag är helt övertygad om att vi politiker
            också spelar en betydande roll som opinionsbildare. Vid en diskussion
            skulle företrädare för den allmänna opinionen säkert instämma
            lika mycket i mina synpunkter att vi inte skall ha fängelsestraff
            som skapar återfallsförbrytare. Jag är övertygad om att människor
            kräver hårdare straff på grund av att de inte fått tillräckligt
            mycket information.
          </note>
          <note n="dc0f2d01">
            När det handlar om att minska antalet brottsoffer måste en av
            de viktigaste åtgärder som man som politiker kan vidta vara att
            minska antalet återfall bland de kriminella. När i stort sett
            all forskning visar att fängelsestraff i sig genererar återfallsförbrytare
            måste vi som politiker också kunna diskutera vilka alternativ
            vi då skall ta till.
          </note>
          <note n="c8845ab6">
            Anf. 71 GÖTHE KNUTSON (m) replik
          </note>
          <note n="3e331fac">
            Fru talman! Det förefaller mig som om Alice
          </note>
          <note n="fd47ff60">
            Åström hade missuppfattat vad som ligger bakom fängelsestraffen.
            De är ju inte till för att skapa återfallsförbrytare! Vad fängelsestraffen
            syftar till har vi ju satt på pränt gemensamt i justitieutskottets
            betänkande.
          </note>
          <note n="9f7f76d7">
            Det föreligger också en missuppfattning om det som jag kallade
            den allmänna rättsuppfattningen. Den är inte oväsentlig. Jag talade
            inte om att skapa opinioner.
          </note>
          <note n="dcbe484a">
            Alice Åström talade om politikernas eventuella skyldighet att
            skapa opinioner. À la bonheure - vi bör naturligtvis se till att
            de lagar vi stiftar ligger i linje med den allmänna rättsuppfattningen.
            Jag har svårt att tro att Alice Åström anser att kvinnovåldets
            utövare, sexualdråparna, osv. skall beläggas med elektronisk fotboja
            som påföljd för de ogärningar de gjort. Nej, fängelsestraffet
            blir nog det som vi kommer att använda mest frekvent i fortsättningen
            också - det är min övertygelse. Men det var jag som först talade
            om de alternativa påföljderna i de fall då personen är lämplig
            och då brottet är av sådan art att man kan tillämpa det.
          </note>
          <note n="be49f29b">
            Anf. 72 ALICE ÅSTRÖM (v) replik
          </note>
          <note n="6f3bfb20">
            Fru talman! Göthe Knutson tycks dra långtgående slutsatser av
            det jag har sagt, nämligen att fängelsestraff över huvud taget
            inte skulle existera om jag hade fått bestämma. Det är inte riktigt.
            Däremot pratar jag om att begränsa antalet fängelsestraff.
          </note>
          <note n="1cf4403f">
            Att fängelsestraffet inte är till för att skapa återfallsförbrytare
            tror jag att vi kan vara överens om.
          </note>
          <note n="aae92849">
            Men vi borde också kunna vara överens om att forskningen visar
            att det är just det som fängelsestraffen i sig tycks ha en tendens
            att göra. Det måste man ju kunna diskutera. Man måste också kunna
            hitta alternativa metoder där Moderaterna och Vänsterpartiet har
            varit överens om det alternativa påföljdssystemet.
          </note>
          <note n="5a61d7c6">
            Men vi kan ju inte bara gömma oss och säga att vi skall använda
            fängelsestraff i fortsatt hög utsträckning om det inte ger det
            resultat vi vill ha. Den diskussionen måste man ju kunna föra.
            Vänsterpartiet förespråkar inte att vi skall skippa fängelsestraffet
            över huvud taget, men vi tycker att det är nödvändigt att det
            används i mindre utsträckning än vad som sker i dag.
          </note>
          <note n="31a2b11f">
            Anf. 73 KIA ANDREASSON (mp) replik
          </note>
          <note n="0ed7ee53">
            Fru talman! Ni som sitter på läktaren! Jag yrkar bifall till
            reservation 3.
          </note>
          <note n="3be41a0f">
            Många mindre anstalter i vårt land har varslats om nedläggning.
            I stället vill Kriminalvårdsstyrelsen att de befintliga anstalterna
            skall byggas ut så att det blir större enheter. Det tycker Miljöpartiet
            inte är bra. Vi vill behålla de mindre enheterna. I dessa kan
            det bedrivas en annorlunda verksamhet, och det blir ofta en annan
            stämning och anda. Dessutom behövs det en viss spridning ute i
            landet, så att anstaltsplatserna inte ligger koncentrerat med
            långa avstånd som följd.
          </note>
          <note n="c97714a9">
            Meningsutbytet nyss gällde fängelser i allmänhet -
          </note>
          <note n="8fdc933a">
            om vi skall ha fängelser eller inte. Men man kan inte diskutera
            så generellt. Det är ju inte bara en fråga om fängelser eller
            anstalter i sig utan också om hur verksamheten som bedrivs i dessa
            anstalter ser ut. Det är det som är viktigt för mig.
          </note>
          <note n="195e6ffe">
            Intentionerna i kriminalvården är nu att verksamheten skall vara
            problemorienterad och personorienterad och att man kan dela upp
            anstaltsvården så att de som är motiverade att ändra sitt beteende
            i någon riktning skall kunna göra det och de som inte vill det
            skall kunna förvaras på en annan plats. Det är mycket positivt
            om man arbetar utifrån det programmet och dessutom ställer större
            krav på de intagna och tränar just det som de behöver. Det är
            ju så verksamheten skall bedrivas.
          </note>
          <note n="72850113">
            Detta har vi bra exempel på vid de mindre anstalterna. Många
            har svårigheter i det dagliga livet - att laga sin egen mat, att
            kunna sköta sin egen omvårdnad m.m. Det får de träning i på dessa
            mindre enheter. Det har dessutom visat sig att kostnaden per intagen
            är lägre på dessa anstalter.
          </note>
          <note n="921c85ab">
            I Miljöpartiet är vi också upprörda över att flera av de anstalter
            som har ett nedläggningshot hängande över sig nyss har reparerats.
            Man har nyss investerat i nya funktionsenliga saker för stora
            belopp. Ett exempel på detta är Hudiksvallsfängelset. 7 miljoner
            har man kostat på i upprustningen. Hyreskontraktet löper ända
            till 1999. Dessutom har anstalten 28 anställda.
          </note>
          <note n="06801ec5">
            Det är bra, eftersom det behövs arbetstillfällen i det området.
            Ändå skall fängelset bara läggas ner.
          </note>
          <note n="7b140357">
            Vi tycker att det verkar kortsiktigt att Kriminalvårdsstyrelsen
            faktiskt bara har sagt att om man lägger ner åtta anstalter och
            några häkten så sparar vi si och så mycket pengar. Man har dock
            inte gjort någon djup analys av vad det här egentligen kommer
            att kosta. Vi tycker att det är uppenbara brister. Centern säger
            t.ex.
          </note>
          <note n="8ca046a2">
            att det är upp till Kriminalvårdsstyrelsen att göra de här bedömningarna,
            men det kan den uppenbarligen inte göra. Om de har gjort egna
            studiebesök, måste de ha gjort en felbedömning. Ingbritt Irhammar
            säger själv att man har rustat upp i Ängelholm. Det krävs att
            vi också ser över det här. Det behövs en djup konsekvensanalys,
            vilket vi tar upp i vår reservation.
          </note>
          <note n="d49240dc">
            Ett annat argument för att behålla de små enheterna är också
            att frivården kommer att behöva lokaler.
          </note>
          <note n="7bbdd407">
            Det finns reservationer i utskottsbetänkandet om att det skall
            finnas alternativ till fängelser och anstalter.
          </note>
          <note n="1e8bf9e3">
            Sådan verksamhet har redan påbörjats. Jag förstår inte att man
            behöva reservera sig. Det finns redan en kommitté som är i slutstadiet
            av att utarbeta riktlinjer för de alternativa påföljderna.
          </note>
          <note n="c83a7f1b">
            Frivården kommer att behöva väldigt mycket resurser. Om korta
            fängelsestraff på upp till ett år avtjänas i öppenvården i stället
            behövs lokaler. Frivården har fått kritik - det måste till ett
            bättre innehåll och en bättre samverkan med anstalterna. De här
            lokalanstalterna skulle kunna ombildas till behandlingshem t.ex.
          </note>
          <note n="c64f52b6">
            för kriminella med missbruksproblem. Frivården skulle kunna erbjuda
            samma behandling som man nu oftast får köpa upp till ett mycket
            högt pris på den öppna vårdmarknaden.
          </note>
          <note n="bafc2777">
            Man behöver således inte spara 200 miljarder på anstalterna,
            som Vänstern säger. Frivården behöver säkert också dessa resurser.
          </note>
          <note n="842a3b66">
            Vi stöder också reservation 8 Förvar enligt utlänningslagen.
            Människor som söker sig till Sverige och som inte har begått något
            brott skall inte förvaras i häkten, det tycker inte Miljöpartiet
            heller.
          </note>
          <note n="36af2230">
            Anf. 74 INGBRITT IRHAMMAR (c) replik
          </note>
          <note n="b38bfc44">
            Fru talman! Eftersom Kia Andreasson undrade varför inte vi från
            Centern talade om vilka anstalter som skall läggas ner och vilka
            som skall vara kvar, vill jag bara återigen upprepa vad jag sade.
            Jag tycker således att det här är en prioriteringsfråga för Kriminalvårdsstyrelsen.
            Jag har ingen anledning att misstro dess bedömningar. Jag inser
            att Kriminalvårdsstyrelsen har det mycket svårt. Man har fått
            ett besparingskrav i budgetpropositionen som man måste leva upp
            till.
          </note>
          <note n="8381029d">
            Det som skiljer Centern från bl.a. Miljöpartiet är faktiskt att
            vi har tillfört mera medel. Vi anser alltså inte att denna besparing
            som finns i budgetpropositionen är acceptabel. Vi tillför 25 miljoner
            kronor utöver regeringens förslag. De pengarna kan bl.a. användas
            till att vissa häkten eller anstalter kan bevaras. Det kan t.ex.
            innebära att häktet i Ängelholm och Hudiksvallsanstalten kan räddas.
            Men vi gör inga prioriteringar.
          </note>
          <note n="761c748a">
            Om man skall göra prioriteringar skall man också tala om vilka
            enheter som skall läggas ner i stället.
          </note>
          <note n="fee15ccf">
            Det saknas i Miljöpartiets beskrivning. Ni talar om att ni vill
            bevara allting och ha allting kvar som det är.
          </note>
          <note n="34a073fa">
            Eftersom ni har ställt upp på budgetpropositionens förslag om
            besparingar, bör ni tala om hur man skall spara i stället.
          </note>
          <note n="4613d75d">
            Anf. 75 KIA ANDREASSON (mp) replik
          </note>
          <note n="28676ce1">
            Fru talman! Det behövs en djupgående analys. Det kan vi vara
            eniga om. Vad skall vi spara på i stället?
          </note>
          <note n="ec4ac789">
            Jo, det är uppenbart att man skulle kunna spara in investeringar.
            Man behöver inte göra tillbyggnader på redan befintliga anstalter
            och göra dem större. Det är dyrt att bygga nytt.
          </note>
          <note n="f9c7b3b7">
            I samband med den här konsekvensanalysen kanske man ser att det
            inte lönar sig att lägga ner de här anstalterna, särskilt inte
            de där det finns långa, löpande hyreskontrakt. Jag kan inte förstå
            att man skulle kunna spara på det sätt som föreslås.
          </note>
          <note n="0f569701">
            Anf. 76 INGBRITT IRHAMMAR (c) replik
          </note>
          <note n="694870e4">
            Fru talman! Jag vill först säga att Kia Andreasson och jag är
            överens om att det behövs en konsekvensanalys. Det står dock i
            betänkandet att en sådan analys är nödvändig och skall göras.
            Vi har uttalat att det är viktigt att ta hänsyn till t.ex. ökade
            kostnader för transporter, polisväsendet och advokatverksamhet.
            Man måste se till helheten.
          </note>
          <note n="2fc75201">
            Faktum kvarstår dock att Miljöpartiet inte har någon motion som
            talar om att man skall stoppa utbyggnaden av andra anstalter.
            Det finns inte heller någon reservation som säger något annat
            än att man skall se över konsekvenserna. Man kan tycka väldigt
            mycket, men det är viktigt att föra fram det i motionskrav eller
            på annat sätt i betänkandet.
          </note>
          <note n="585b0394">
            Anf. 77 KIA ANDREASSON (mp) replik
          </note>
          <note n="9a1171dd">
            Fru talman! Det här måste ske i samband med konsekvensanalysen.
            Jag kan inte bara på rak arm precisera varenda krona. Det går
            inte. Jag begränsar mig till att man skall bevara vissa av de
            anstalter som nyss har reparerats och där det finns långa, löpande
            hyresavtal. Det är den begränsningen jag gör. Det här gäller inte
            för samtliga anstalter.
          </note>
          <note n="9744093e">
            Anf. 78 ROLF ÅBJÖRNSSON (kds)
          </note>
          <note n="38a0b77a">
            Fru talman! Vi har en del reservationer, och jag kan haka på
            där utan att vi spiller tid. Det gäller följande reservationer:
            reservation 2, mom. 2, reservation 8, mom. 9, och reservation
            9, mom. 10.
          </note>
          <note n="299e5805">
            Det har under debatten redan sagts ganska mycket i dessa frågor
            och det har varit ganska uttömmande.
          </note>
          <note n="165afb83">
            Därför tänker jag bara göra några randanmärkningar.
          </note>
          <note n="8d3ca62f">
            I reservation 2 talas om en övergripande konsekvensanalys. Vi
            tycker att det är mycket viktigt att vi som princip inte skall
            sitta i riksdagen och debattera vilka häkten eller anstalter som
            skall läggas ner och hur man skall förfara ute på fältet. Det
            är en helt orimlig arbetsordning. Det tycker vi är en väsentlig
            fråga.
          </note>
          <note n="466dc3a0">
            Så till förvar enligt utlänningslagen. Man kan inte nog understryka
            vikten av att ordna upp det här omedelbart. Det är oerhört stötande
            att vi på grund av, som jag tror, svensk pragmatism sätter dessa
            människor i häkte. Att sitta i ett svenskt häkte kan jag försäkra
            är ytterst avskyvärt på alla sätt. Jag tror att vi upprätthåller
            mycket höga krav på otrevlighet i alla dess aspekter. Det är inte
            meningen att utsätta invandrarna, flyktingarna för det. Egentligen
            skulle man inte behöva utsätta de tilltalade för det heller, men
            det är en annan historia. Det är ett oavvisligt krav att man helt
            enkelt skiljer på detta genast.
          </note>
          <note n="ded02fa2">
            Det är bara att konstatera att enligt vårt synsätt utgör Kriminalvården
            självfallet en väsentlig del av rättsväsendet. Vi har intagit
            den principiella positionen att rättsväsendet inte är ett område
            inom vårt samhälle där det finns utrymme att spara eller montera
            ner. Det är inte tal om att spara, utan man monterar faktiskt
            ner delar av rättsväsendet.
          </note>
          <note n="eee56013">
            Det är helt oacceptabelt. Vi vet mycket väl hur det ser ut ute
            på fältet. Snarare behöver man rusta upp rättsväsendet. Det är
            ett område som har förfarit under många herrans år. Det finns
            alltså inte något utrymme för besparingar. Naturligtvis kan man
            alltid bli effektivare och rationellare. I den mån verkliga vinster
            kan uppkomma skall de tillgodogöras inom kriminalvården.
          </note>
          <note n="e1946ede">
            Det handlar naturligtvis också om fängelse kontra frivård. Vi
            tycker, som Alice Åström, att fängelser i sig är ett otyg. I och
            för sig kanske det inte är så som
          </note>
          <note n="48579afc">
            Alice Åström uttrycker det, att fängelserna skapar återfallsförbrytare.
            När det har gått så långt att man har hamnat i fängelse är det
            som regel kört. Man skall sätta in mycket kraftfulla och förebyggande
            åtgärder i frivården. Jag tyckte mig skönja i Kia Andreassons
            anförande att hon också tyckte att man skall sätta in stöten där.
            Det är även vår uppfattning.
          </note>
          <note n="1044313d">
            Även om vi kan få ner antalet intagna på fängelserna finns det
            inget utrymme att spara. De medlen bör sättas in i frivården så
            att den sektorn aktiveras, och man bör naturligtvis även utveckla
            alternativa påföljder. Särskilt gäller detta ungdomar. Man skall
            lägga ner hela arbetet på dem, bortsett från att man skall skapa
            ett vettigt samhälle som inte producerar en massa bovar. Om det
            kravet har uppfyllts skall resurser sättas in för ungdomarna.
            Det skall vara rejäla resurser. När de har hamnat i fängelse och
            liknande är det för sent.
          </note>
          <note n="2a6427f7">
            Jag kan inte underlåta att påpeka något som jag tycker är utomordentligt
            otillfredsställande. Jag tycker att det är märkligt att man i
            dag börjar få dubbelbeläggningar på fängelserna, dvs. att det
            är flera intagna i en cell. Det kan inte vara någon human kriminalvård.
            Det kan inte heller vara rätt att man får vänta länge på att fullgöra
            ett fängelsestraff. Över huvud taget är det principiellt viktigt
            i rättsväsendet att lagföringen sker snabbt. Upptäcktsrisken är
            något av det mest väsentliga när det gäller den brottsförebyggande
            verksamheten. Dessutom skall lagföring ske inom rimlig tid.
          </note>
          <note n="55707f79">
            Om jag hinner skall jag säga några ord om psykiskt sjuka. Det
            är ett mycket känsligt område som kräver en särskild genomgång.
            Jag vill bara peka på att det är farligt att prata om att människor
            är psykiskt sjuka, att de inte mår bra och att de skall vårdas
            på sjukhus. Ur rättssäkerhetssynpunkt är det viktigt att sjukdomar
            kan identifieras med medicinska indikationer. Om det inte kan
            göras är vederbörande inte sjuk.
          </note>
          <note n="7144c6ac">
            Då skall den personen behandlas på ett annat sätt. Det måste
            vara en grundläggande princip. Det är livsfarligt att överlämna
            till domstolarna att avgöra om människor är sjuka eller inte.
            Jag tänker på den cirkus som vi hade under 70-talet. Det kan inte
            vara lovvärt att komma tillbaka till den. Därmed är det inte sagt
            att människor som inte mår bra inte skall få hjälp och stöd på
            olika sätt. Rättsligt sett måste man vara väldigt försiktig när
            man talar om att människor är psykiskt sjuka bara för att de begår
            brott.
          </note>
          <note n="a931ac71">
            Tack!
          </note>
          <note n="2962c03c">
            Anf. 79 BIRTHE SÖRESTEDT (s)
          </note>
          <note n="330890cd">
            Fru talman! Det övergripande målet för kriminalpolitiken och
            därmed också för kriminalvårdens verksamhet är att minska brottsligheten
            och öka människans trygghet i samhället.
          </note>
          <note n="b6514274">
            Kriminalvårdens verksamhet präglas av en human människosyn och
            av ambitionen att underlätta de dömdas anpassning till samhället.
            Då gäller det att ta till vara tiden i kriminalvården på ett meningsfullt
            sätt.
          </note>
          <note n="1e690a6d">
            En av huvuduppgifterna är att påverka de dömda så att de inte
            återfaller i brott. Därför bör programverksamheten utvecklas,
            och det bör skapas bättre förutsättningar för påverkansarbetet
            genom att man ökar möjligheterna till differentiering av de intagna
            mellan olika anstalter och anstaltsavdelningar.
          </note>
          <note n="75f47bb1">
            Ett särskilt handlingsprogram för vålds- och sexualbrottslingar
            har utarbetats, och det är angeläget med en fortsatt uppföljning
            och utveckling av olika påverkansprogram mot alkohol och narkotika
            inom såväl anstalterna som frivården. Ytterligare insatser kommer
            att vidtas för att förhindra förekomsten av narkotika på anstalterna.
          </note>
          <note n="8fce1430">
            I det rådande statsfinansiella läget, då besparingar måste göras
            inom i stort sett alla områden, måste också rättsväsendet ta sin
            del. Det finns möjligheter att inom kriminalvården fortsätta med
            rationaliseringar i administrationen och att göra ytterligare
            förändringar när det gäller organisation av anstalter och häkten.
            Dessutom synes den tidigare beläggningsutvecklingen ha dämpats,
            vilket innebär att utbyggnaden av anstalter och häkten bör kunna
            begränsas något.
          </note>
          <note n="9d733a86">
            Jag vill börja med att kommentera de reservationer av Moderaterna,
            kds, Centern och Vänsterpartiet som gäller anslaget till kriminalvården.
            Reservationerna har helt olika utgångspunkter. Vänstern menar
            att det går att spara ytterligare genom att lagstiftningen ändras.
            Nu pågår ett arbete i Straffsystemkommittén. Man förväntas snart
            lägga fram förslag. Det bör vi invänta. På sikt kan vi kanske
            göra ytterligare besparingar genom förändringar inom lagstiftningen.
          </note>
          <note n="13ff0b50">
            Centern hävdar att det inte går att åtgärda drogproblematiken
            utan ett ytterligare tillskott, utöver det som regeringen har
            föreslagit. Varken regeringen eller Kriminalvårdsstyrelsen har
            på något sätt haft för avsikt att låta besparingarna drabba innehållet
            i verksamheten. De har på olika sätt påpekat att det bör ske en
            utveckling av densamma.
          </note>
          <note n="c68fbb65">
            Regeringen har som jag tidigare nämnde aviserat att ytterligare
            åtgärder kommer att vidtas för att förhindra förekomsten av narkotika
            på anstalterna.
          </note>
          <note n="9126e942">
            Moderaterna och kds hävdar att det inte går att spara på kriminalvårdens
            resurser. Om man inte inom kriminalvården tar sin del av besparingarna
            måste det sparas på andra områden. Det är vi medvetna om.
          </note>
          <note n="3d5fd7d5">
            Reservanterna hänvisar till det brottsförebyggande arbetet. Detta
            är av största betydelse. Om man inte inom kriminalvården tar sitt
            ansvar för besparingarna kanske andra områden där det brottsförebyggande
            arbetet är ytterst väsentligt kommer att drabbas. Jag tänker på
            barns och ungdomars miljö. Kds ställer sig, så vitt jag förstår,
            egentligen bakom uppfattningen att det är allra viktigast med
            resurser till barn och ungdomar när det gäller det brottsförebyggande
            arbetet.
          </note>
          <note n="95af1f7f">
            Besparingarna ställer naturligtvis krav på reformarbetet inom
            kriminalvården. Inom kriminalvården har man också angivit att
            det vid besparingarna måste vara vägledande att man bibehåller
            en human grundsyn och att man fortsätter att utveckla det samlade
            brottsförebyggande arbetet.
          </note>
          <note n="8e9b025f">
            De förslag till nedläggningar och platsförändringar som nu initieras
            ligger i huvudsak i linje med den långsiktiga lokalplaneringen.
            För att man skall nå en ökad flexibilitet och differentiering
            inom anstaltsbeståndet läggs relativt små och äldre anstalter
            ner. Nya och mer ändamålsenliga byggnader och anstalter tillkommer.
          </note>
          <note n="b489d960">
            Det kan tyckas underligt att anstalter som renoverats - t.ex.
            den i Hudiksvall, som Miljöpartiet speciellt värnar om - kan bli
            föremål för nedläggning. Men utgångspunkten för Kriminalvårdsstyrelsens
            bedömning, som Miljöpartiet inte godtar, är att det finns begränsade
            utbyggnads- och utvecklingsmöjligheter för framtiden. Den bedömningen
            har man gjort även när det gäller de övriga föreslagna anstalterna.
          </note>
          <note n="5f5219bb">
            Alla partier är överens - också Miljöpartiet - om att det inte
            är möjligt för utskottet att prioritera ett eller flera angelägna
            projekt framför andra. Det är en fråga som regeringen fattar beslut
            om. Dock menar
          </note>
          <note n="3d92ab39">
            Moderaterna, kds och Miljöpartiet att konsekvenserna inte är
            tillräckligt utredda.
          </note>
          <note n="61397661">
            Kriminalvårdsstyrelsen har i sitt förslag till nedläggning av
            anstalter och häkten utgått från verksamheternas kvalitet, kostnader
            och effektivitet. Som vi alla är överens om är det regeringen
            som skall bereda och fatta beslut i frågan. Justitieministern
            har också uttalat att dessa beslut kommer att fattas utifrån ett
            helhetsperspektiv. Jag tycker att det sammanfaller med det förslag
            som reservanterna har om att det måste göras en konsekvensbeskrivning.
            Regeringen kommer ju före beslutet att väga in effekter för andra
            myndigheter.
          </note>
          <note n="ebfe0c68">
            Jag tyckte att Göthe Knutson anförde att man från moderat håll
            i stort sett motsatte sig en nedläggning av anstalter. Den uppfattningen
            kunde jag inte se i reservationerna. Om jag fattade fel vill jag
            ha ett förtydligande på den punkten.
          </note>
          <note n="546aad75">
            Vidare sade Ingbritt Irhammar att Centerns tillskott på 25 miljoner
            i den budget som vi nu behandlar skulle kunna göra att häkten
            och anstalter bevaras.
          </note>
          <note n="32711603">
            Det framgår inte i Centerns reservation.
          </note>
          <note n="5afd4635">
            Jag vill kommentera det Ingbritt Irhammar sade om häktesbeläggningen.
            Hon anförde att beläggningen i häkten i södra Sverige var hög.
            Jag kan då bara notera att i redovisningen för i februari hade
            man i
          </note>
          <note n="81ce2517">
            Malmöregionen en 87-procentig beläggning.
          </note>
          <note n="345a9383">
            Erfarenhet och forskning visar att fängelsestraffet inte är särskilt
            effektivt när det gäller att förhindra att en människa fortsätter
            en brottslig bana utan att det i många fall befäster den kriminella
            identiteten. Därför är det regeringens ambition att begränsa användningen
            av fängelsestraff och utvidga användningen av alternativa straff
            och verkställighetsformer. Utskottet har också vid ett flertal
            tillfällen uttalat sig för en minskad användning av fängelsestraff
            och att det bör ske en satsning på alternativa påföljder.
          </note>
          <note n="1502d75a">
            Det finns inte någon anledning till ytterligare initiativ i denna
            fråga nu, eftersom vi väntar på förslaget från Straffsystemkommittén,
            som just har till uppgift att utreda och lägga fram förslag om
            alternativa påföljder.
          </note>
          <note n="c6a7ceeb">
            Den psykiatriska vård som i dag finns inom kriminalvården kan
            jämställas med öppenvård. När det gäller sluten psykiatrisk vård
            måste den befintliga slutna vården inom landstingen ge en sådan,
            alltså helt enligt normaliseringsprincipen. De s.k. stödavdelningarna
            som nu planeras för de intagna med psykiska störningar skall ta
            hand om de personer inom kriminalvården som har psykiska problem
            men som inte har ett vårdbehov i den bemärkelsen att de är sjuka,
            dvs. de är så att säga inte behandlingsbara. Dessa personer skulle
            finnas inom kriminalvården i vilket fall som helst, även om man
            inte byggde ut de här avdelningarna, eftersom det inte finns något
            behov av sluten vård. Insatser görs för denna grupp för att de
            skall få en bättre omvårdnad och också för att underlätta även
            för den övriga verksamheten inom anstalterna.
          </note>
          <note n="c0b4b57e">
            Utskottet har uppfattningen att ungdomar inte skall placeras
            i fängelse. Både Ungdomsbrottskommittén och Fängelseutredningen
            har behandlat frågor om behandling och placering av unga lagöverträdare.
          </note>
          <note n="f313f6c4">
            Utredningarna har remissbehandlats, och dessa frågor är under
            beredning och bör avvaktas.
          </note>
          <note n="49879a82">
            Utskottet har den uppfattningen att de placeringar som gjorts
            av unga i fängelse inte står i strid med åtagandet enligt barnkonventionen.
            De placeringar som gjorts har skett utifrån den unges bästa.
          </note>
          <note n="d94d6ce1">
            Till sist, fru talman, vill jag kommentera anslaget till utlandstransporterna.
            Moderaterna och Vänstern anser att ytterligare besparingar kan
            göras på detta område. Utskottet utgår från, vilket också uttalades
            vid förra årets behandling av frågan, att verksamheten bedrivs
            effektivt, eftersom en särskild enhet nyligen har inrättats för
            att planera och utföra de här transporterna. Det som däremot påverkar
            kostnaderna är volymen av transporter, eftersom kostnaderna är
            relaterade till antal personer, destinationsorternas belägenhet
            och kostnadsnivån. Utskottet gör i frågan samma bedömning som
            den regeringen gör i budgetpropositionen.
          </note>
          <note n="165e54c5">
            Fru talman! Jag yrkar bifall till justitieutskottets hemställan
            och avslag på reservationerna.
          </note>
          <note n="5ccb2704">
            Anf. 80 GÖTHE KNUTSON (m)
          </note>
          <note n="684b31cf">
            Fru talman! Birthe Sörestedt sade att det finns förutsättningar
            för rationaliseringar inom kriminalvården. Ja, det gör det, och
            kriminalvården har också gjort betydande ansträngningar.
          </note>
          <note n="eec22de8">
            Birthe Sörestedt är liksom jag ledamot av Kriminalvårdsstyrelsen.
            Därför kan jag räkna med att
          </note>
          <note n="303b2766">
            Sörestedt har läst det brev som generaldirektören
          </note>
          <note n="57b51c03">
            Bertel Österdahl sände oss redan den 18 januari. Han ber att
            få fästa uppmärksamheten på att det inte bara är 50 miljoner som
            kriminalvården är satt att spara.
          </note>
          <note n="8174d040">
            I propositionen finns också en rad andra åtgärder, vissa beslutade
            redan tidigare, vissa kopplade till lönekompensation m.m., som
            innebär att det kräver noggrant studium för att man skall få beloppets
            volym exakt klart för sig. Vi har kommit fram till - och detta
            har också bekräftats av departementet - att summan ligger på mellan
            290 och 300 miljoner kronor för budgetåret 1995/96. Av detta strävar
            vi efter att "beta av" 100 miljoner redan innevarande budgetår.
          </note>
          <note n="bd99b838">
            Man gör alltså så gott man kan, men sedan kommer man fram till
            märgen, och då finns det bara nedläggningar att ta till. Birthe
            Sörestedt vet att Kriminalvårdsstyrelsen inte har haft möjlighet
            att göra, eller i varje fall inte har gjort, den konsekvensanalys
            som vi i våra reservationer efterlyser.
          </note>
          <note n="8a16c46d">
            Då blir det som Sörestedts egen partivän, kommunalrådet i Östersund,
            Gun-Britt Mårtensson, säger om nedläggningen i Östersund: Den
            kom som en kalldusch, och det är fullständigt vanvett. Det är
            ett hårt betyg gentemot partivänner.
          </note>
          <note n="7dc88ff6">
            Anf. 81 BIRTHE SÖRESTEDT (s)
          </note>
          <note n="bbfa98e7">
            Fru talman! Jag har tagit del av vad Kriminalvårdsstyrelsen skriver.
            Göthe Knutson redovisade inte här på vilket sätt man har tänkt
            genomföra den här besparingen. Jag kan inte förstå det som att
            det på något sätt skulle bli en sämre verksamhet i och med nedläggningen
            av vissa anstalter och utbyggnaden av vissa tillkommande paviljonger
            och annat.
          </note>
          <note n="077411c3">
            Kriminalvårdsstyrelsen redovisar faktiskt att man har tittat
            på kostnader, effekter och kvalitet inom vården och gjort bedömningar
            utifrån hur man på sikt skall kunna utveckla de befintliga anstalterna,
            och man har funnit att en del anstalter och häkten, som man har
            konstaterat inte har utvecklingsmöjligheter, kan vara föremål
            för nedläggning.
          </note>
          <note n="cc8c9d46">
            Göthe Knutson vet att Kriminalvårdsstyrelsen har varit i Östersund
            och diskuterat kostnader och effekter. Frågan överlämnas sedan
            till regeringen. Som vi alla är överens om är det regeringen som
            fattar beslut i de här frågorna, och då föreligger de kostnadsutredningar
            och effektivitetsutredningar som Kriminalvårdsstyrelsen har gjort.
          </note>
          <note n="155a90dc">
            Anf. 82 GÖTHE KNUTSON (m)
          </note>
          <note n="4956dda7">
            Fru talman! Fortfarande är det den konsekvensutredning som vi
            efterlyser som borde ha tillkommit för att man skall kunna göra
            bedömningar. Det är inte
          </note>
          <note n="a338bef4">
            Kriminalvårdsstyrelsen som har funnit att det är nödvändigt att
            för innehållet i kriminalvården lägga ner ett antal anstalter.
            Detta tvingades man till därför att man inte hade andra medel
            än nedläggning att tillgå inför den nedskärning som regeringen
            påbjuder.
          </note>
          <note n="605ac7a3">
            Anstalten i Hudiksvall har nämnts i debatten. 7
          </note>
          <note n="e50a9d03">
            miljoner sattes in där. Det gjorde Kriminalvårdsstyrelsen därför
            att man hade tänkt sig att behålla den anstalten åtskilliga år
            till.
          </note>
          <note n="fe52816a">
            I Vänersborg finns anstalten Borgen. Den är visserligen byggd
            1851, om jag minns rätt, men innehållet i vården där är alldeles
            utomordentligt och kompletteras av den vård som ges på den nybyggda
            anstalten i samma kommun. Det är s.k. vårdkedja som har utvecklats
            där tillsammans med frivård.
          </note>
          <note n="0bedf858">
            Men inför damoklessvärdet tvingas man nu fatta beslut som man
            inte hade tänkt sig, och det bör Birthe
          </note>
          <note n="a745d333">
            Sörestedt tänka på.
          </note>
          <note n="2f18eb59">
            När det gäller Östersund åberopade jag det socialdemokratiska
            kommunalrådet, som anser detta vara vanvett. Jag antar att det
            är en klok kvinna, eftersom hon är partivän till Birthe Sörestedt.
          </note>
          <note n="e28edeb3">
            Anf. 83 BIRTHE SÖRESTEDT (s)
          </note>
          <note n="4650c2bf">
            Fru talman! Nej, Göthe Knutson, Kriminalvårdsstyrelsen kanske
            inte hade tänkt lägga ner de här anstalterna i den takt man nu
            blir tvungen till.
          </note>
          <note n="87c003ab">
            Vi skall inte glömma vad som är utgångspunkten.
          </note>
          <note n="129c8d0f">
            Utgångspunkten är att vi har ett statsfinansiellt läge som gör
            det nödvändigt med besparingar. Besparingar görs i dag på i stort
            sett alla områden. Därför anser vi att kriminalvården inte kan
            undantas.
          </note>
          <note n="6c6cfd4e">
            När vi i höstas behandlade den ekonomiska propositionen ansåg
            också majoriteten i utskottet att kriminalvården och rättsväsendet
            måste ta sin del av besparingarna. Besparingarna får inte, som
            också kds anförde tidigare i debatten, läggas över på andra viktiga
            områden som barn och ungdomar, insatser mot arbetslöshet och social
            utslagning. Det är områden som kanske hade fått ta de här besparingarna
            om de inte kan ske inom kriminalvården.
          </note>
          <note n="04648812">
            På inget sätt antyder man inom kriminalvården att verksamheten
            skall bli sämre. De kostnader man där har bedömt vara störst är
            lokaler och löner. Man har också utifrån olika utgångspunkter
            och analyser gett förslag till vilka anstalter och häkten som
            kan läggas ner. Det ankommer på regeringen att ta ställning till
            detta utifrån vilka effekter det får på andra myndigheter och
            därefter göra en bedömning av vad som skall läggas ner.
          </note>
          <note n="bd4eb70e">
            Anf. 84 INGBRITT IRHAMMAR (c) replik
          </note>
          <note n="35adfeb4">
            Fru talman! Birthe Sörestedt sade i sitt inlägg att regeringen
            och Kriminalvårdsstyrelsen inte har haft för avsikt att minska
            på narkotikabekämpningen på anstalterna utan att den tvärtom skall
            öka. Jag tycker att det är bra, eftersom det gäller ett i dag
            oerhört stort problem och de resultat som man uppnår absolut inte
            är tillräckliga.
          </note>
          <note n="914fbe4e">
            Vi har från Centern i motionen och i reservationen sagt att de
            25 miljoner som vi föreslår kan användas till drogbekämpning och
            till insatser för dem som har psykiska problem. Men om det, som
            Birthe Sörestedt säger, visar sig att dessa pengar inte behövs
            för narkotikabekämpning utan att man skall utöka denna ändå, finns
            det verkligen ytterligare möjligheter. Som jag sade i mitt första
            inlägg kan dessa 25 miljoner självfallet också användas för att
            rädda vissa nedläggningshotade häkten och anstalter, även om vi
            inte specifikt har uttalat detta i motionen och i reservationen.
            Det gäller särskilt om medlen inte behövs för drogbekämpning.
          </note>
          <note n="da6b4310">
            Anf. 85 BIRTHE SÖRESTEDT (s) replik
          </note>
          <note n="f82c18f3">
            Fru talman! Vi har alltsedan mitten av 80-talet diskuterat olika
            åtgärder för att komma till rätta med narkotikamissbruket. Vi
            är helt överens om att detta arbete måste fortsätta. Det skall
            inte göras avkall på detta, utan ytterligare initiativ skall,
            som regeringen har uttalat, tas för att komma åt narkotikamissbruket.
          </note>
          <note n="08699c01">
            Ingbritt Irhammar säger nu att de 25 miljonerna kan användas
            till annat, till häkten och till anstalter.
          </note>
          <note n="5086d7a2">
            Givetvis, men om man inte gör en besparing nu, återkommer kostnaderna
            längre fram. Är då Centern villig att framöver ge ytterligare
            pengar till kriminalvårdens anstalter och häkten?
          </note>
          <note n="c34547dd">
            Anf. 86 INGBRITT IRHAMMAR (c) replik
          </note>
          <note n="e0138b6b">
            Fru talman! Jag vill först säga att det är viktigt att vi är
            överens om att det fordras en ordentlig narkotikabekämpning på
            anstalterna. Som jag sade i mitt första inlägg behövs sådana insatser
            i dag minsann också mot dopingpreparat.
          </note>
          <note n="60cc5167">
            Vad gäller det bevarande av vissa anstalter som våra medel kan
            räcka till krävs det återigen en total konsekvensanalys av om
            man verkligen gör några besparingar eller ej. Birthe Sörestedt
            sade i sitt första inlägg att det nu är, om jag hörde rätt, i
            genomsnitt en
          </note>
          <note n="536f18b4">
            87-procentig beläggning på häktena i södra Sverige.
          </note>
          <note n="df22c695">
            Det är en oerhört hög beläggning. Vi tidigare sett att genomsnittet
            är 91 % beläggning. Jag har fått höra att det är veckovisa kontroller
            av situationen på häktena i t.ex. Skåne. Man har där ringt runt
            till häkte efter häkte, och det har vecka efter vecka inte funnits
            en enda plats. Det är självklart att en genomsnittsstatistik ligger
            litet lägre medan beläggningen enstaka veckor kan vara litet högre.
            Situationen är dock mycket allvarlig, och det är viktigt att se
            över och följa upp situationen.
          </note>
          <note n="ac30430e">
            Anf. 87 BIRTHE SÖRESTEDT (s) replik
          </note>
          <note n="eff89882">
            Fru talman! Visst kan vi här redovisa procentsiffror på beläggningen
            och hänvisa till förhållandena i februari eller mars eller under
            andra perioder. Siffrorna varierar från månad till månad, och
            det är viktigt att beläggningen inte blir för hög. Vi har tidigare
            från riksdagen uttalat att vi vill ha en 85-procentig beläggning,
            men på grund av besparingar som måste göras kommer vi inte att
            nå det målet under de närmaste åren framöver. Låt mig också konstatera
            att vi inte heller under de föregående två åren nådde den beläggningen.
          </note>
          <note n="40aa596d">
            Anf. 88 KIA ANDREASSON (mp) replik
          </note>
          <note n="7f372ce6">
            Fru talman! Jag vill kommentera två saker i Birthe
          </note>
          <note n="418efc6d">
            Sörestedts anförande. Det gäller återigen de nedläggningshotade
            anstalterna.
          </note>
          <note n="f17d330f">
            Birthe Sörestedt sade att Kriminalvårdsstyrelsens kriterium var
            mindre, utbyggbara anstalter. Då undrar jag: Varför skall de byggas
            ut? Jag förstår inte varför vi skall ha en strävan att bygga ut
            anstalter. Det är de mindre anstalterna som jag vill värna om.
            Jag tycker att de är bättre och menar att de kan omvandlas och
            tas i bruk för frivården. Det är en positiv inriktning.
          </note>
          <note n="98440ccf">
            Det andra uttalandet var att det är fråga om gamla och nedslitna
            anstalter. Ja, det var den informationen som vi fick. Jag såg
            framför mig flagnande ruckel som det regnar in i. Vi fick höra
            att det var fråga om flera byggnader från 1800-talet, bl.a. i
            Hudiksvall.
          </note>
          <note n="188ec3de">
            Men i verkligheten är de inte några ruckel, utan det har gjorts
            genomgripande renoveringar. 1800-talshus har ofta mycket bättre
            stomme än dagens hus. Det är därför som vi ifrågasätter nedläggningen
            av dessa anstalter. Det har framkommit att den beskrivning som
            vi har fått inte stämmer.
          </note>
          <note n="44a000f7">
            Lokalerna på Hudiksvallsanstalten är i så bra kondition att de
            nyligen har återinvigts. Vi säger därför att det i detta sammanhang
            inte blir fråga om några stora belopp, som man kortsiktigt kan
            tro att det blir.
          </note>
          <note n="f9921264">
            Anf. 89 BIRTHE SÖRESTEDT (s) replik
          </note>
          <note n="30c573ff">
            Fru talman! Jag vill först för Kia Andreasson peka på förutsättningarna
            för verksamheten och på anledningen till att man vill utveckla
            och bygga större anstalter.
          </note>
          <note n="6159e11c">
            Man kan spara på administration m.m., om anstalten är litet större.
            Om man, som sker, bygger till vissa anstalter, kan man inom dessa
            anstalter inrätta små enheter där man kan genomföra påverkansprogram
            och olika former av rehabilitering. Man kan också på ett bättre
            sätt differentiera de intagna mellan de olika avdelningarna och
            ha dem helt eller delvis avskilda från varandra. Det är en sådan
            inriktning av verksamheten på olika påverkansprogram som man vill
            se inför framtiden. Kriminalvårdsstyrelsen har därför angivit
            att vissa anstalter ur kostnads- och effektivitetssynpunkt men
            också av utvecklings- och utbyggnadsskäl bör läggas ned.
          </note>
          <note n="ef0ed9d0">
            Som jag tidigare nämnde finns dessa anstalter med i de planer
            som har funnits för att förändra anstaltsbeståndet på längre sikt.
            Många av dem är, som Kia
          </note>
          <note n="ba27ef4d">
            Andreasson sade, 1800-talsanstalter, och det har varit ett måste
            att göra renoveringar i lokalerna för att både personalen och
            de intagna skulle ha en något så när dräglig miljö att vistas
            i. Dessa lokaler skall vara kvar fram till dess att anstalten
            skall läggas ned.
          </note>
          <note n="557b709a">
            Utgångspunkter för den bedömning som gjorts av
          </note>
          <note n="c47ebc2f">
            Kriminalvårdsstyrelsen har varit dels verksamheten, dels kostnaderna
            och utvecklingsmöjligheterna.
          </note>
          <note n="3d57c66d">
            Anf. 90 KIA ANDREASSON (mp) replik
          </note>
          <note n="ffca03fa">
            Fru talman! Jag förstår av Birthe Sörestedts inlägg att man kan
            effektivisera genom att ha stora anläggningar. Men även om de
            delas upp i mindre avdelningar är det ändå fråga om stora anstalter,
            som till viss del är negativa. Det blir där en helt annan atmosfär
            och anda, och det är ovedersägligt att det är positivare med mindre
            anstalter.
          </note>
          <note n="48b0353f">
            De besparingar som kan göras genom samordning kan ätas upp av
            kostnader för långa avstånd och annat som kommer in i bilden.
            Det är sådant som vi försöker analysera.
          </note>
          <note n="41900f6b">
            Vad återigen gäller de gamla argumenten att det bara är fråga
            om kosmetika på byggnaderna vill jag säga att det inte är så.
            Upprustningen sker inte bara för att man skall kunna vistas där
            under en liten period till, utan det är fråga om en genomgripande
            renovering.
          </note>
          <note n="30d25e6e">
            Vi kommer väl inte mycket längre i detta replikskifte, men jag
            ville ändå kommentera dessa uppgifter.
          </note>
          <note n="c1f429bc">
            Anf. 91 BIRTHE SÖRESTEDT (s) replik
          </note>
          <note n="3456905b">
            Fru talman! Det kan kanske vara på sin plats att beskriva vilka
            storlekar som vi talar om. De anstalter som här beskrivs som stora
            har ungefär 100 - 120
          </note>
          <note n="29f47d73">
            intagna, och de anses i varje fall i ett internationellt perspektiv
            vara mycket små.
          </note>
          <note n="32ffa270">
            De mindre anstalter som byggs ut blir inte så hiskligt stora.
            Jag sade inte att det blir fråga om kosmetika. Jag sade att det
            krävs en förbättring för att människor skall kunna vistas i dessa
            byggnader, och det är viktigt. Diskussionen om huruvida dessa
            gamla anstalter skall vara kvar ännu en tid gäller om de skall
            kunna vara kvar på ytterligare 10, 15 eller 20 års sikt.
          </note>
          <note n="04276cb5">
            För att de skall kunna vara ändamålsenliga för kriminalvården
            krävs det då helt andra utbyggnads- och utvecklingsmöjligheter.
          </note>
          <note n="f423d232">
            Anf. 92 ALICE ÅSTRÖM (v) replik
          </note>
          <note n="63f3d1ec">
            Fru talman! Först vill jag säga att jag kommer att vänta med
            spänning på att Straffsystemkommittén skall bli klar. Jag är också
            mycket tacksam över de signaler som jag känner att socialdemokraterna
            ger när det gäller att bygga ut de alternativa påföljderna och
            att återkomma även med större ändringar i framtiden.
          </note>
          <note n="5bc1c851">
            Vad jag framför allt skulle vilja kommentera är situationen för
            de psykiskt störda inne på anstalterna.
          </note>
          <note n="b56df5a1">
            I det fallet är jag helt överens med Birthe Sörestedt om att
            det är olidligt för dem som är där, både för personal, de människor
            som har dessa problem och övriga intagna. Ur den synpunkten är
            det vettigt att bygga upp stödavdelningar. Men det handlar inte
            om psykiskt störda som ändå skulle ha hamnat inom kriminalvården.
            Som jag tog upp i mitt anförande handlar det också om lagändringen.
            Det är fler av de psykiskt störda som i dag döms till fängelse
            därför att vi har en striktare definition. En stor del av dem
            som är psykiskt störda som kommer att behöva hjälp på stödavdelningar
            hade tidigare inte dömts till fängelse.
          </note>
          <note n="39aac461">
            Birthe Sörestedt talar om att dessa människor är icke behandlingsbara.
            Men det är väldigt olika meningar om detta är en behandlingsbar
            grupp eller inte.
          </note>
          <note n="727067b8">
            Det tvistar man om även inom rättspsykiatrin. För bara två år
            sedan hade dessa människor bedömts vara så sjuka att de inte skulle
            dömas till straff. Det är där ändringen måste ske, anser vi i
            Vänsterpartiet.
          </note>
          <note n="2b1ca477">
            Anf. 93 BIRTHE SÖRESTEDT (s) replik
          </note>
          <note n="e661b672">
            Fru talman! Det är väldigt svårt att uttala sig om de psykiskt
            sjuka. Kriminalvården föreslår nu att man på bästa sätt skall
            ta hand om dem som finns inom kriminalvården. Fängelseutredningen
            har också varit inne på den diskussion som förts tidigare om att
            den slutna vården inte tog hand om dem som fanns inom kriminalvården.
            Det bör alltså vara ett bättre samarbete med den slutna vården.
            Vi kommer säkert att återkomma till denna grupp. Det finns mycket
            mer att diskutera i dessa frågor.
          </note>
          <note n="207a3e52">
            Fru talman! Avslutningsvis vill jag säga att utskottet vid flera
            tillfällen har uttalat att vi skall använda oss av alternativa
            påföljder i större utsträckning och att vi skall få förslag till
            nya alternativa påföljder.
          </note>
          <note n="fcc95b8a">
            Vad jag förstår kommer Straffsystemkommittén med sitt förslag
            till hösten. Då får vi möjlighet att vidare diskutera de alternativa
            påföljderna och de förändringar i lagstiftningen som kan behövas.
          </note>
          <note n="1f3c4cd6">
            Överläggningen var härmed avslutad.
          </note>
          <note n="0129476e">
            Beslut
          </note>
          <note n="e402a744">
            UU21 Situationen i f.d. Jugoslavien samt Albanien
          </note>
          <note n="273af509">
            Mom. 2 (Bosnien-Hercegonias folkrättsliga status och hävande
            av vapenembargo)
          </note>
          <note n="1bdc0c68">
            1. utskottet
          </note>
          <note n="513b9df6">
            2. res. i motsvarande del (fp)
          </note>
          <note n="3b5b9e6e">
            Votering:
          </note>
          <note n="301a383b">
            266 röster för utskottet
          </note>
          <note n="819f380d">
            25 röster för res.
          </note>
          <note n="abd2f406">
            58 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="8a855f0e">
            För utskottet: 139 s, 67 m, 22 c, 1 fp, 17 v, 8 mp,
          </note>
          <note n="2e811fbc">
            12 kds
          </note>
          <note n="19643d4b">
            För res.: 1 m, 21 fp, 3 mp
          </note>
          <note n="595ad189">
            Frånvarande: 22 s, 12 m, 5 c, 4 fp, 5 v, 7 mp,
          </note>
          <note n="54488470">
            3 kds
          </note>
          <note n="e7fc9b0d">
            Henrik Landerholm (m) anmälde att han avsett att rösta ja men
            markerats ha röstat nej.
          </note>
          <note n="83ebe09d">
            Bo Könberg (fp) anmälde att han avsett att rösta nej men markerats
            vara frånvarande.
          </note>
          <note n="c4c182a2">
            Mom. 3-9
          </note>
          <note n="7d8cb526">
            Kammaren biföll utskottets hemställan.
          </note>
          <note n="4f9fcef9">
            UU22 Fredsprocessen i Mellanöstern
          </note>
          <note n="7d8cb526">
            Kammaren biföll utskottets hemställan.
          </note>
          <note n="45e2672e">
            JuU13 Anslag till Brottsoffermyndigheten, m.m.
          </note>
          <note n="1291c906">
            Mom. 3 (bidrag till brottsofferjourer)
          </note>
          <note n="1bdc0c68">
            1. utskottet
          </note>
          <note n="d3fc9957">
            2. res. 1 (m, c)
          </note>
          <note n="3b5b9e6e">
            Votering:
          </note>
          <note n="fc59f691">
            210 röster för utskottet
          </note>
          <note n="2d7978ec">
            91 röster för res. 1
          </note>
          <note n="0b62e93c">
            48 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="e1ef00c3">
            För utskottet: 144 s, 1 c, 23 fp, 18 v, 12 mp,
          </note>
          <note n="2e811fbc">
            12 kds
          </note>
          <note n="c4d37509">
            För res. 1: 70 m, 21 c
          </note>
          <note n="7058241e">
            Frånvarande: 17 s, 10 m, 5 c, 3 fp, 4 v, 6 mp,
          </note>
          <note n="54488470">
            3 kds
          </note>
          <note n="fb84d9fa">
            Mom. 4 (utvärdering av åtgärder på brottsofferområdet)
          </note>
          <note n="1f73fd1e">
            Godkännande av utskottets hemställan med
          </note>
          <note n="7ea6fd15">
            1. utskottets motivering
          </note>
          <note n="07dfd711">
            2. motiveringen i res. 3 (mp)
          </note>
          <note n="3b5b9e6e">
            Votering:
          </note>
          <note n="3512416e">
            249 röster för utskottet
          </note>
          <note n="4b7c6bf7">
            13 röster för res. 3
          </note>
          <note n="ec57f19d">
            40 avstod
          </note>
          <note n="b8f12f84">
            47 frånvarande
          </note>
          <note n="2772a2ad">
            Kammaren biföll utskottets hemställan och motivering.
          </note>
          <note n="e39fe620">
            Partivis fördelning av rösterna:
          </note>
          <note n="848eba39">
            För utskottet: 143 s, 68 m, 21 c, 17 v
          </note>
          <note n="dbad31a9">
            För res. 3: 13 mp
          </note>
          <note n="d640e9d5">
            Avstod: 1 s, 2 m, 1 c, 23 fp, 1 v, 12 kds
          </note>
          <note n="b377948e">
            Frånvarande: 17 s, 10 m, 5 c, 3 fp, 4 v, 5 mp,
          </note>
          <note n="54488470">
            3 kds
          </note>
          <note n="b87525de">
            Mom. 6 (förtur vid förundersökning)
          </note>
          <note n="1bdc0c68">
            1. utskottet
          </note>
          <note n="ccd47809">
            2. res. 6 (fp, c)
          </note>
          <note n="3b5b9e6e">
            Votering:
          </note>
          <note n="237cfb27">
            244 röster för utskottet
          </note>
          <note n="9114ff59">
            58 röster för res. 6
          </note>
          <note n="b8f12f84">
            47 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="9189fe0e">
            För utskottet: 144 s, 70 m, 18 v, 12 kds
          </note>
          <note n="5e3f707d">
            För res. 6: 22 c, 23 fp, 13 mp
          </note>
          <note n="b377948e">
            Frånvarande: 17 s, 10 m, 5 c, 3 fp, 4 v, 5 mp,
          </note>
          <note n="54488470">
            3 kds
          </note>
          <note n="a53d459d">
            Mom. 7 (förskottering av skadestånd m.m.)
          </note>
          <note n="1bdc0c68">
            1. utskottet
          </note>
          <note n="1824addf">
            2. res. 7 (c)
          </note>
          <note n="3b5b9e6e">
            Votering:
          </note>
          <note n="b41b44c9">
            281 röster för utskottet
          </note>
          <note n="26d333db">
            20 röster för res. 7
          </note>
          <note n="0b62e93c">
            48 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="70976d68">
            För utskottet: 144 s, 70 m, 1 c, 23 fp, 18 v,
          </note>
          <note n="fa479712">
            13 mp, 12 kds
          </note>
          <note n="8fd3862a">
            För res. 7: 20 c
          </note>
          <note n="38875867">
            Frånvarande: 17 s, 10 m, 6 c, 3 fp, 4 v, 5 mp,
          </note>
          <note n="54488470">
            3 kds
          </note>
          <note n="c404a258">
            Mom. 10 (kommunarrest)
          </note>
          <note n="1bdc0c68">
            1. utskottet
          </note>
          <note n="b7ac45ef">
            2. res. 9 (mp)
          </note>
          <note n="3b5b9e6e">
            Votering:
          </note>
          <note n="9a7a50a0">
            287 röster för utskottet
          </note>
          <note n="62b74b59">
            13 röster för res. 9
          </note>
          <note n="f89b525d">
            1 avstod
          </note>
          <note n="0b62e93c">
            48 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="d9529813">
            För utskottet: 144 s, 69 m, 22 c, 23 fp, 17 v,
          </note>
          <note n="2e811fbc">
            12 kds
          </note>
          <note n="de195d67">
            För res. 9: 13 mp
          </note>
          <note n="185689a0">
            Avstod: 1 v
          </note>
          <note n="53f053ee">
            Frånvarande: 17 s, 11 m, 5 c, 3 fp, 4 v, 5 mp,
          </note>
          <note n="54488470">
            3 kds
          </note>
          <note n="0bb08c5f">
            Övriga moment
          </note>
          <note n="7d8cb526">
            Kammaren biföll utskottets hemställan.
          </note>
          <note n="6ab32a94">
            JuU16 Anslag till kriminalvården, m.m.
          </note>
          <note n="77173faa">
            Mom. 1 (beläggning m.m.)
          </note>
          <note n="1f73fd1e">
            Godkännande av utskottets hemställan med
          </note>
          <note n="7ea6fd15">
            1. utskottets motivering
          </note>
          <note n="74e34d7b">
            2. motiveringen i res. 1 (m)
          </note>
          <note n="3b5b9e6e">
            Votering:
          </note>
          <note n="954b3c7c">
            233 röster för utskottet
          </note>
          <note n="4c1b722a">
            68 röster för res. 1
          </note>
          <note n="0b62e93c">
            48 frånvarande
          </note>
          <note n="2772a2ad">
            Kammaren biföll utskottets hemställan och motivering.
          </note>
          <note n="e39fe620">
            Partivis fördelning av rösterna:
          </note>
          <note n="a87beea8">
            För utskottet: 143 s, 2 m, 22 c, 23 fp, 18 v,
          </note>
          <note n="fa479712">
            13 mp, 12 kds
          </note>
          <note n="2207f9f1">
            För res. 1: 68 m
          </note>
          <note n="457cc4b7">
            Frånvarande: 18 s, 10 m, 5 c, 3 fp, 4 v, 5 mp,
          </note>
          <note n="54488470">
            3 kds
          </note>
          <note n="7ee1c021">
            Mom. 2 (lokalisering av anstalter m.m.)
          </note>
          <note n="1bdc0c68">
            1. utskottet
          </note>
          <note n="1a96771b">
            2. res. 2 (m, kds).
          </note>
          <note n="47b3bcb3">
            3. res. 3 (mp).
          </note>
          <note n="6ff281a9">
            Förberedande votering:
          </note>
          <note n="c761fda4">
            83 röster för res. 2
          </note>
          <note n="66af71d5">
            18 röster för res. 3
          </note>
          <note n="0d2c8e3e">
            198 avstod
          </note>
          <note n="f2a58cac">
            50 frånvarande
          </note>
          <note n="51047c4f">
            Kammaren biträdde res. 2.
          </note>
          <note n="a1bd6660">
            Huvudvotering:
          </note>
          <note n="1dc47db5">
            206 röster för utskottet
          </note>
          <note n="db4bf667">
            91 röster för res. 2
          </note>
          <note n="f89b525d">
            1 avstod
          </note>
          <note n="708bda02">
            51 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="a663a020">
            För utskottet: 143 s, 21 c, 23 fp, 18 v, 1 kds
          </note>
          <note n="3e26495f">
            För res. 2: 68 m, 12 mp, 11 kds
          </note>
          <note n="aa83b37b">
            Avstod: 1 c
          </note>
          <note n="803eba3b">
            Frånvarande: 18 s, 12 m, 5 c, 3 fp, 4 v, 6 mp,
          </note>
          <note n="54488470">
            3 kds
          </note>
          <note n="3ba21f9a">
            Mom. 9 (förvar enligt utlänningslagen)
          </note>
          <note n="1bdc0c68">
            1. utskottet
          </note>
          <note n="88c06a54">
            2. res. 8 (v, kds)
          </note>
          <note n="3b5b9e6e">
            Votering:
          </note>
          <note n="dc480fba">
            256 röster för utskottet
          </note>
          <note n="4100d248">
            44 röster för res. 8
          </note>
          <note n="8f5cc88f">
            49 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="fb8d5a29">
            För utskottet: 142 s, 70 m, 22 c, 22 fp
          </note>
          <note n="b3fe6b84">
            För res. 8: 1 fp, 18 v, 13 mp, 12 kds
          </note>
          <note n="48ae04aa">
            Frånvarande: 19 s, 10 m, 5 c, 3 fp, 4 v, 5 mp,
          </note>
          <note n="54488470">
            3 kds
          </note>
          <note n="5696c8ad">
            Mom. 10 (anslag till Kriminalvården)
          </note>
          <note n="1bdc0c68">
            1. utskottet
          </note>
          <note n="ab841ff6">
            2. res. 9 (m, kds)
          </note>
          <note n="b2fed54d">
            3. res. 10 (c)
          </note>
          <note n="87f1de1d">
            4. res. 11 (v)
          </note>
          <note n="f2b965ae">
            Förberedande votering 1:
          </note>
          <note n="f59b8851">
            25 röster för res. 10
          </note>
          <note n="096650b7">
            18 röster för res. 11
          </note>
          <note n="09b764b1">
            253 avstod
          </note>
          <note n="e60a0d20">
            53 frånvarande
          </note>
          <note n="8a4e604d">
            Kammaren biträdde res. 10.
          </note>
          <note n="3525ade0">
            Förberedande votering 2:
          </note>
          <note n="8b5dd73c">
            82 röster för res. 9
          </note>
          <note n="bb77d5e0">
            23 röster för res. 10
          </note>
          <note n="9c94f3ab">
            195 avstod
          </note>
          <note n="8f5cc88f">
            49 frånvarande
          </note>
          <note n="a61881d9">
            Kammaren biträdde res. 9.
          </note>
          <note n="a1bd6660">
            Huvudvotering:
          </note>
          <note n="20af6808">
            197 röster för utskottet
          </note>
          <note n="8b5dd73c">
            82 röster för res. 9
          </note>
          <note n="480d5d12">
            21 avstod
          </note>
          <note n="8f5cc88f">
            49 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="48575f3a">
            För utskottet: 144 s, 23 fp, 17 v, 13 mp
          </note>
          <note n="52c6c819">
            För res. 9: 70 m, 12 kds
          </note>
          <note n="1f996408">
            Avstod: 21 c
          </note>
          <note n="5cade8de">
            Frånvarande: 17 s, 10 m, 6 c, 3 fp, 5 v,
          </note>
          <note n="23580351">
            5 mp, 3 kds
          </note>
          <note n="0bb08c5f">
            Övriga moment
          </note>
          <note n="7d8cb526">
            Kammaren biföll utskottets hemställan.
          </note>
          <note n="c2fe3574">
            Beslut om samlad votering
          </note>
          <note n="47cee7b8">
            På förslag av andre vice talmannen medgav kammaren att justitieutskottets
            betänkanden JuU17,
          </note>
          <note n="9872499e">
            JuU18 och JuU19 samt lagutskottets betänkande LU4
          </note>
          <note n="c91cdfbc">
            skulle avgöras i ett sammanhang efter avslutad debatt.
          </note>
          <note n="47e7979b">
            7 § Anslag till Brottsförebyggande rådet, m.m.
          </note>
          <note n="995dd3be">
            Föredrogs
          </note>
          <note n="920f117e">
            Justitieutskottets betänkande 1994/95:JuU17
          </note>
          <note n="a6c223e3">
            Anslag till Brottsförebyggande rådet, m.m. (prop.
          </note>
          <note n="7365aa98">
            1994/95:100 delvis)
          </note>
          <note n="b2a97b52">
            Anf. 94 GUN HELLSVIK (m)
          </note>
          <note n="a1488a64">
            Fru talman! Betänkandet rörande anslag till
          </note>
          <note n="ed9c7045">
            Brottsförebyggande rådet innehåller fyra moderata reservationer.
            I det här sammanhanget tänker jag för tids vinnande endast yrka
            bifall till en reservation. Det innebär inte att vi moderater
            har ändrat uppfattning sedan behandlingen i utskottet. Jag vill
            inledningsvis yrka bifall till reservation 6 och därmed avslag
            på utskottets hemställanspunkt nr 5. Att vi valt att koncentrera
            våra reservationer i kammaren till just reservation 6 hänger samman
            med att denna reservation tar upp och pekar på den övergripande
            synen på kriminalpolitiken.
          </note>
          <note n="9b6087ee">
            Brottsförebyggande rådets arbete och annat offentligt brottsförebyggande
            arbete styrs av de uttalanden om inriktningen på kriminalpolitiken
            som bl.a.
          </note>
          <note n="58bdc668">
            riksdagen gör. Ser man på olika uttalanden är det enligt min
            uppfattning mycket tydligt att det finns en grundläggande skillnad
            i synen på inriktningen av kriminalpolitiken.
          </note>
          <note n="346742cb">
            Vi moderater menar att majoritetens förslag visar att den inte
            har lyckats frigöra sig från myndighetsperspektivet. När man läser
            majoritetens uttalanden i detta och även i andra sammanhang får
            man lätt intrycket att om vi bara kan fatta de rätta politiska
            besluten kommer människan därmed att bli god.
          </note>
          <note n="dcd836e9">
            Vi moderater har en litet annan utgångspunkt. Vi utgår från den
            enskilde individens kapacitet men också från den enskilde individens
            ansvar. Utgångspunkten måste vara att det är den enskilde individen
            som har det yttersta ansvaret för sina handlingar. Inte alla,
            men så gott som alla enskilda individer har också förmågan att
            förstå konsekvenserna av sitt handlanden och kan därmed också
            ta ansvaret för det.
          </note>
          <note n="ce508c7d">
            Det innebär också, vilket framkommer i våra resonemang, att det
            är väsentligt att det allmänna stöder de krafter som är särskilt
            viktiga för hur vi formas som människor. En sak är alla rimligen
            medvetna om, och det är att vi inte formas som människor genom
            politiska beslut utan att vi formas som människor i våra relationer
            till andra människor. Det finns vissa relationer som är särskilt
            viktiga. Allra viktigast är den unges relation till föräldrarna.
            Därför är det otroligt viktigt att vi stöder dem och även uttalar
            våra förväntningar på dem som är föräldrar till det uppväxande
            släktet. Föräldrarna är de absolut bästa normöverförarna. Därför
            måste vi ge dem möjlighet att fungera som detta.
          </note>
          <note n="4434a1a8">
            En bakgrund till det under de borgerliga åren införda vårdnadsbidraget
            är just att ge föräldrarna stöd, visa tilltro till deras förmåga
            och förbättra deras möjligheter att fungera i sin föräldraroll.
            Tyvärr är vårdnadsbidraget numera borta. Skolpengen har motsvarande
            funktion. Även om skolpengen inte är borta har vi fått signaler
            om att den skall urholkas.
          </note>
          <note n="4d0562f5">
            Men vi vill också markera våra krav på föräldrarna, som jag antydde.
            Det resulterade bl.a. i en lagändring under den förra mandatperioden
            som innebar en utökning av föräldrarnas skadeståndsrättsliga ansvar.
          </note>
          <note n="2cc9b755">
            Vi för också fram skolan och de människor som är verksamma där.
            Deras relation till de unga är också av särskild betydelse när
            det gäller det brottsförebyggande arbetet. Det är viktigt att
            skolan inte bara överför kunskaper utan även normer. Vi måste
            göra det mycket tydligt att de som är verksamma i våra skolor
            skall vara medvetna om att lagbrott som begås inom skolans murar
            är lika mycket lagbrott som om de begås utanför skolan och skolans
            lokaler. Jag är av den uppfattningen att vi har en förbättrad
            attityd, men det är långt kvar innan den svenska skolan mer generellt
            lever upp till kravet som normöverförare.
          </note>
          <note n="5c84fe2a">
            Det är den här typen av resonemang som vi för fram i vår reservation.
            För vår del innebär det att vi ville ha ett uttalande om inriktningen
            av kriminalpolitiken i denna riktning.
          </note>
          <note n="16377a03">
            Jag vill också i sammanhanget ta upp det särskilda yttrande som
            vi moderater har avgivit i anslutning till betänkandet. Vi hade
            en motion där vi förespråkade att det nationella brottsförebyggande
            programmet skulle arbetas fram med stor snabbhet. Vi fick i samband
            med utskottsbehandlingen det lugnande beskedet att det uppdrag
            som den borgerliga regeringen gav till Brottsförebyggande rådet
            skulle kunna slutföras i tid och att regeringen skulle kunna redovisa
            ett nationellt brottsförebyggande program till hösten.
          </note>
          <note n="4ed612b6">
            I och med att vi fick detta besked var vi lugnade.
          </note>
          <note n="f79b25c9">
            Det fanns inte skäl för oss att vidhålla ett bifallsyrkande till
            vår motion. Men vi ville med vårt särskilda yttrande markera hur
            viktigt vi anser det är att det nationella brottsförebyggande
            programmet verkligen kommer fram i tid. Nu har vi efter utskottsbehandlingen
            fått besked som oroar oss. Det är inte bara
          </note>
          <note n="1d49b778">
            Brottsförebyggande rådets arbete som är av betydelse för det
            brottsförebyggande programmet. Även Trygghetsutredningens arbete
            är av betydelse.
          </note>
          <note n="8ab5d12b">
            Jag har fått besked om att Trygghetsutredningen har fått förlängd
            tid, så att Trygghetsutredningen inte kommer att kunna avlämna
            sitt betänkande förrän vid kommande årsskifte. Det innebär att
            jag har svårt att se att regeringen kan lägga fram något heltäckande
            och meningsfullt nationellt program redan till hösten.
          </note>
          <note n="703804f5">
            Det är då värt att notera vad vi sade i vårt särskilda yttrande.
            Om vi inte får ett program snabbt kommer vi moderater att återkomma
            och lägga fram särskilda förslag och ställa särskilda krav.
          </note>
          <note n="0a93183f">
            Även om det är lätt att peka på vilka krafter som är avgörande
            är det mycket arbete kvar för att se till att alla de krafter
            som är viktiga i det brottsförebyggande arbetet samverkar på ett
            bättre sätt och att vi tar till vara även de icke-offentliga krafter
            som är väsentliga för det brottsförebyggande arbetet.
          </note>
          <note n="a0c093fc">
            Anf. 95 INGBRITT IRHAMMAR (c)
          </note>
          <note n="d94992a6">
            Fru talman! BRÅ firade tjugoårsjubileum i fjol.
          </note>
          <note n="c16cd6d1">
            Arbetet inom BRÅ har förändrats en hel del under åren. Den senaste
            tiden har BRÅ mer utvecklats till ett kvalificerat expertorgan
            i kriminalpolitiska frågor under regeringen.
          </note>
          <note n="758cfb87">
            BRÅ:s verksamhet har förskjutits från mer grundläggande långsiktig
            forskning till mer tillämpad forskning och utvärdering, vilket
            naturligtvis inte utesluter också en viss grundläggande forskning.
            Man ägnar sig åt statistiska översikter, analyser och kunskapssammanställningar.
            Tyngdpunkten ligger på det brottspreventiva arbetet och samhällets
            reaktioner på brott.
          </note>
          <note n="e0df1ffe">
            Det är viktigt att betona att det brottsförebyggande arbetet
            givetvis skall minska antalet brott och öka tryggheten i samhället.
            Därmed är det brottsförebyggande arbetet kopplat till åtgärder
            för brottsoffer.
          </note>
          <note n="546373a3">
            Förebyggande arbete minskar självfallet antalet brottsoffer.
            Därför har det brottsförebyggande arbetet väldigt många beröringspunkter
            med brottsofferinriktad verksamhet.
          </note>
          <note n="2b67f61d">
            Vi har från Centerns sida väckt motioner där vi har betonat vikten
            av det brottsförebyggande arbetet särskilt i kommunerna. Vi har
            tidigare under dagen berört brottsoffren och att det är önskvärt
            att inrätta lokala brottsförebyggande planer i varje kommun och
            att det arbetet bör utvecklas snabbt. BRÅ har här tillsammans
            med Rikspolisstyrelsen en oerhört viktig roll spela genom att
            stödja, initiera och stimulera ett sådant arbete.
          </note>
          <note n="3967d780">
            Det bästa vore om sådana lokala trygghetsplaner kommer fram på
            frivillig väg, och det är vad vi önskar. Skulle det visa sig att
            det inte går är vi i Centern inte främmande för en lagstiftning
            som tvingar fram planer. Men vi bör först ge det något år för
            att se om de kommer fram på frivillig väg. Dessutom är arbetet
            med en nationell brottsförebyggande strategi, pilotprojekt och
            även Trygghetsutredningens resultat oerhört viktigt för detta.
          </note>
          <note n="3dfcc454">
            Den kriminalpolitiska framtids- och omvärldsanalys som BRÅ har
            gjort, och som enligt betänkandet också får fortsätta, är oerhört
            intressant och viktig, liksom de olika pilotprojekten som nu är
            på gång, skall utvärderas och ligga till underlag och vara modeller
            för det förebyggandet arbetet. BRÅ har fått i uppdrag av regeringen
            att ta fram ett nationellt brottsförebyggande program. Jag tror
            att det kommer att få en enorm betydelse för att minska brottsligheten
            i samhället om man kan stimulera kommunerna att arbeta i den riktningen.
          </note>
          <note n="ecbf777f">
            Härutöver har BRÅ gjort en undersökning om rättsmedvetandet i
            vårt land. Det är en undersökning som är oerhört intressant och
            viktig, för att inte tala om det beställaransvar som BRÅ har fått
            för den officiella statistiken inom rättsväsendet. Det är oerhört
            svårt att veta hur man skall utvärdera statistik så att man får
            rätt underlag för bl.a. politiska beslut.
          </note>
          <note n="1c5f986e">
            Debatten om vad vi skall göra för att försöka minska våldet i
            samhället och öka tryggheten för de enskilda är oerhört viktig.
            Vi oroas över det ökade våldet, det ökade grövre våldet och att
            våldet går ner i åldrarna. Vi gissar oss fram till olika orsaker
            till det.
          </note>
          <note n="6897ddf4">
            Det vi tycks vara ganska överens om är att det är oerhört viktigt
            att starta insatser tidigt och prioritera insatser för barn och
            ungdomar.
          </note>
          <note n="2b7786a5">
            Detta har Centern utvecklat i reservation 4. Vi redogör där för
            vår syn på inriktningen på kriminalpolitiken. Vi betonar bl.a.
            åtgärder för att få till stånd en uppväxtmiljö där barn utvecklas
            till mogna, trygga och ansvarskännande individer. Normlösheten
            får inte breda ut sig, utan det skall finnas en etik och moral
            i samhället och mellan oss.
          </note>
          <note n="7d10379f">
            Vi skall försöka minska klyftorna i samhället och minska segregationen,
            som är ett oerhört stort problem i dagens läge. Vi betonar från
            Centerns sida såväl familjens roll som skolans roll och samhällsinsatser
            på olika områden. Vi vill framför allt ha åtgärder som bryter
            tidig brottslighet. Därför kräver vi också tidiga insatser, och
            alltid tidiga och snabba reaktioner på ungdomsbrott.
          </note>
          <note n="08fa835e">
            Vi har länge från Centerns sida kämpat för införande av medling
            och utvecklande av det. Det går trögt framåt. Vi har kämpat för
            skadelindrande arbete, åtgärder på det området och att man får
            stå till svars för sina handlingar även som ung brottsling. Eftersom
            droger ligger bakom oerhört mycket av brottslighet -
          </note>
          <note n="2b788a88">
            narkotika, men också alkohol och numera doping - är det oerhört
            viktigt med insatser på detta område.
          </note>
          <note n="5bb8c200">
            Jag har här utvecklat de tankar som förs fram i reservation 4,
            och jag yrkar härmed bifall till den reservationen.
          </note>
          <note n="ec480bd5">
            Anf. 96 ALICE ÅSTRÖM (v)
          </note>
          <note n="f780f1d2">
            Fru talman! När det gäller Vänsterpartiets inställning till det
            brottsförebyggande arbetet har jag i debatter vid flera tidigare
            tillfällen lyft fram hur välfärdssamhället är uppbyggt. Den allra
            viktigaste insatsen i det brottsförebyggande arbetet är att motverka
            segregation, motverka arbetslöshet och utslagning och minska de
            ökade klyftorna mellan människor.
          </note>
          <note n="28f14afb">
            Ett instrument som riksdagen och staten har är
          </note>
          <note n="ceab2a0b">
            Brottsförebyggande rådet. Vi anser att den inriktning som Brottsförebyggande
            rådet har haft inte har varit den riktiga när det gäller att kunna
            förebygga brott på en grundnivå. Vi anser att det verkligen behövs
            ett organ och en myndighet som enbart har som inriktning att finna
            metoder som motverkar våldsbrott, rasistiska upplopp, främlingsfientliga
            angrepp och andra övergrepp.
          </note>
          <note n="6a985882">
            Det behövs en organisation som har tentakler över hela landet
            just för att våldet och kriminaliteten inte längre enbart är ett
            storstadsfenomen, utan är ett fenomen som blir starkare över hela
            landet. BRÅ skulle kunna initiera fler olika lokala verksamheter.
            Det skulle kunna följa dem och sprida kunskap om vad som kan vara
            verksamt för att minska våld och övergrepp.
          </note>
          <note n="531b490c">
            Vi anser inte att det är rätt att ha en statlig organisation
            som till större delen bedriver en forskning, en utvärdering och
            ett statistiskt arbete som inte får en konkret nytta i det brottsförebyggande
            arbetet. Huvudparten av BRÅ:s verksamhet har fått karaktären av
            grundforskning, vilket vi anser är en forskningsdisciplin som
            borde höra hemma inom den ordinarie kriminologiska forskningen
            och borde förpassas dit.
          </note>
          <note n="249f27f6">
            Den delen borde man skilja ut från BRÅ och lägga över forskningen
            på andra håll.
          </note>
          <note n="6220db56">
            BRÅ skulle i stället arbeta mer konkret med daghem, skolor, fritidshem,
            föreningar och framför allt skulle skolan vara den målgrupp som
            fick den största uppmärksamheten. Skolan har den överlägset största
            chansen att kunna påverka ungdomar. Där finns de större delen
            av året och veckan. En aktivare insats från ett centralt organ
            skulle på sikt kunna ge resultat.
          </note>
          <note n="b54a36c1">
            Man skulle kunna se till att eldsjälar togs till vara i ett brottsförebyggande
            arbete. Det är orimligt att samhället och staten lägger ner pengar
            på att ta fram kunskap medan mycket litet pengar läggs på att
            sprida kunskapen. De forskningsresultat som vi har tillgång till
            måste bättre tillvaratas.
          </note>
          <note n="bb97daf4">
            BRÅ skulle kunna ta till sig både internationella och svenska
            erfarenheter och forskning och omvandla dessa till lämpliga projekt
            och sedan tillämpa detta i lokala verksamheter runt om i landet,
            från norr till söder. Det är sådant som jag anser skall vara BRÅ:s
            huvuduppgift, ett BRÅ som står närmare människorna ute och inte
            bara är till för forskare, ett BRÅ där hundratals lokala skol-
            och föreningsprojekt skulle kunna blomma.
          </note>
          <note n="c979180b">
            BRÅ har gjort mycket goda insatser. Jag vill också peka på alla
            de rapporter som man har tagit fram.
          </note>
          <note n="14e07516">
            Man har skrivit ett femtontal rapporter om den ekonomiska brottsligheten
            där det fördes fram ett hundratal bra förslag, varav endast få
            har realiserats. Men det är ju knappast BRÅ:s fel. Man har tagit
            fram rapporter om våldsbrotten. Man har gjort en kartläggning
            av våldet på krogar och i anslutning till krogar, om kvinnomisshandel,
            om stölder. Man har gjort rapporter om skolans möjlighet som förebyggande
            instans.
          </note>
          <note n="a36ca16d">
            Under året har det kommit ett tiotal rapporter. I dessa rapporter
            framläggs det ett otal förslag till åtgärder som oftast inte har
            blivit prövade, utan förslagen har blivit liggande. Då anser vi
            att någonting måste ha blivit fel.
          </note>
          <note n="ec7b20ec">
            Mycket av BRÅ:s jobb har hela tiden varit att ta fram förslag
            till åtgärder, men det händer mycket litet.
          </note>
          <note n="7156b7b0">
            Nu måste vi alla dela på jobben och se till att detta kommer
            ut till markplanet. Vi tror att en bra väg skulle vara att låta
            BRÅ bli en organisation som renodlat arbetar med förebyggande
            arbete medan man i stället låter andra instanser ta hand om forskningen.
          </note>
          <note n="92e394dd">
            Jag står givetvis bakom båda reservationerna. Men jag kommer
            att yrka bifall bara till reservation 2.
          </note>
          <note n="ad807163">
            Anf. 97 MÄRTA JOHANSSON (s)
          </note>
          <note n="b1360f23">
            Herr talman! Jag vill börja med att yrka bifall till justitieutskottets
            hemställan i betänkande nr 17.
          </note>
          <note n="8993814e">
            Dessutom yrkar jag avslag på samtliga motioner och reservationer
            som behandlas i detta betänkande.
          </note>
          <note n="e7818138">
            Brottsförebyggande rådet fick genom ett riksdagsbeslut 1993 en
            ny roll, precis som Ingbritt Irhammar sade. Det blev ett kvalificerat
            expertorgan i kriminalpolitiska frågor under regeringen. Utvecklingsarbete,
            utvärdering och tillämpad forskning spelar en stor roll i rådets
            arbete.
          </note>
          <note n="6e33bd54">
            En annan uppgift är att under regeringen ansvara för övergripande
            utredningar och analyser och på det sättet ge underlag för statsmakternas
            kriminalpolitiska åtgärder.
          </note>
          <note n="3379a2ee">
            Verksamheten har förskjutits från mer grundläggande forskning
            till tillämpad forskning, utvärderingar, statistiska översikter
            och analyser. Tyngdpunkten ligger på brottsprevention och samhällets
            reaktioner mot brott.
          </note>
          <note n="bdf5a032">
            Man bedriver ett antal pilotprojekt som syftar till att utveckla
            modeller för lokalt brottsförebyggande arbete. Från den 1 juli
            1994 har man fått ansvaret för den officiella statistiken inom
            rättsväsendet. Det är alltså mycket betydelsefulla uppgifter från
            samhällets synpunkt.
          </note>
          <note n="7bc69036">
            Det självklara målet för ett lands kriminalpolitik är att minska
            brottsligheten. Därför är det en central uppgift för samhället
            att försöka förebygga brott.
          </note>
          <note n="3bd3d123">
            Familjen har självfallet en avgörande roll när det gäller att
            förhindra unga människor att komma in i ett kriminellt livsmönster.
            Föräldrarna har det primära ansvaret för sina barn. Detta ansvar
            inbegriper självfallet också att de skall förhindra och förebygga
            att barn begår brott.
          </note>
          <note n="ae93b163">
            Men vi måste också stödja de föräldrar som inte klarar sin uppgift.
            Och vi måste stödja de insatser som görs inom våra folkrörelser,
            på våra skolor, på arbetsplatser och i det övriga vardagslivet.
            Vi har alla upprörts över de hemska händelser som har ägt rum
            på olika platser i vårt land, i Falun, i Bjuv, vid Stureplan och
            nu senast det som hände under påskhelgen i
          </note>
          <note n="c9997f0b">
            Vålberg. Därför måste vi satsa än mer på riktade förebyggande
            insatser.
          </note>
          <note n="7d38d2ea">
            Dessa insatser kan dels bestå av att förbättra ungdomars sociala
            förhållanden, dels av åtgärder för att minska antalet tillfällen
            att begå brott. Riktade åtgärder behövs också för att öka upptäcktsrisken
            och därigenom för att öka andelen uppklarade brott.
          </note>
          <note n="9417bad6">
            För min del hoppas jag därvidlag mycket på närpolisverksamheten,
            som bygger på ett problemorienterat arbetssätt och på samarbete
            med andra myndigheter och organisationer. Från min tidigare verksamhet
            i skolan har jag mycket goda erfarenheter av samarbetet med de
            poliser som fanns i "mina" skolors bostadsområden.
          </note>
          <note n="69e375f3">
            Sedan vill jag övergå till att något kommentera de motioner och
            reservationer som föreligger i detta ärende. De har blivit färre.
          </note>
          <note n="39034fc1">
            Vid mom. 3 angående BRÅ:s inriktning har Alice
          </note>
          <note n="5e322f3f">
            Åström pläderat för yrkande 3 i sin motion om ändring av huvudinriktningen.
            Man skall bedriva ett mera fältnära arbete och sprida kunskap
            och idéer till skolor och organisationer. Vi i utskottet anser
            inte att man efter så kort tid bör ändra den inriktning som
          </note>
          <note n="b188296c">
            BRÅ:s verksamhet nyligen har fått. Vi vill också att
          </note>
          <note n="65d4c240">
            BRÅ - som det står i betänkandet - skall utvecklas till ett kvalificerat
            expertorgan med uppgift att arbeta med utveckling, utvärdering,
            tillämpad forskning och information inom det kriminalpolitiska
            området.
          </note>
          <note n="28c7e6e4">
            I Vänsterpartiets motion yrkas också att man skulle minska anslaget
            med 15 miljoner kronor -
          </note>
          <note n="15b962d3">
            Alice Åström har pläderat för detta. Man vill i stället föra
            över pengarna till universitet och högskolor, eftersom man anser
            att den kriminalpolitiska forskningen hör hemma där. Men med hänvisning
            till det som jag nyss sade om det olämpliga i att ändra BRÅ:s
            inriktning efter så kort tid har vi samma uppfattning även när
            de gäller de 15 miljonerna.
          </note>
          <note n="64870367">
            Vid mom. 5 föreligger det tre reservationer. Det gäller inriktningen
            av kriminalpolitiken. Centerpartiet och kds vill båda ha ändringar
            i betänkandets text.
          </note>
          <note n="1f113e3e">
            Men den texten i betänkandet är för mig mycket viktig, eftersom
            det i den tas upp de sociala och centrala tankarna om social trygghet,
            vikten av en familjepolitik som syftar till att minska klyftorna
            i samhället och motverka segregationen m.m. Allt detta är viktiga
            faktorer för att man skall nå det kriminalpolitiska målet att
            minska brottsligheten.
          </note>
          <note n="48ce7286">
            Den tredje reservationen - reservation 6 - vid mom. 5 har Gun
            Hellsvik yrkat bifall till. Man reserverar sig till förmån för
            sin egen motion Ju801. Jag måste säga att den motionen innehåller
            moderat retorik på hög nivå. Jag citerar: "Socialdemokraternas
            metod att angripa brottsligheten är att reducera individen till
            ett objekt för sociala och ekonomiska krafter utan ansvar för
            sitt eget liv eller handlingar och att ersätta det individuella
            ansvaret med politiska beslut."
          </note>
          <note n="aaa764ab">
            Hur man kan tolka det som vi har sagt och skrivit på det sättet
            begriper jag inte. Jag har en känsla av att man inte vill läsa
            det på annat sätt.
          </note>
          <note n="9e7a0931">
            I den reservationen talar Gun Hellsvik även om att familjens
            roll knappast kan överskattas. Såvitt jag förstår föreligger det
            ingen oenighet om att föräldrarnas roll är det absolut viktigaste.
            Jag tycker att det är att slå in öppna dörrar om man påstår att
            vi har sagt något annat. Av utskottsbetänkandet framgår det mycket
            klart.
          </note>
          <note n="cd7b8814">
            Gun Hellsvik rationaliserade verksamheten här och plockade in
            även skolans brottsförebyggande betydelse i motiveringen för den
            reservationen, nr 6.
          </note>
          <note n="d45f9615">
            Även detta står mycket klart uttalat i betänkandet och bör inte
            ändras.
          </note>
          <note n="c8d2b5c3">
            Vid mom. 14 har kds avgett en reservation - nr 9
          </note>
          <note n="5025d377">
            - om att man redan nu vill igångsätta ett handlingsprogram i
            brottspreventivt syfte för föräldrar och de som i sitt arbete
            kommer i kontakt med barn och ungdomar. På den förra regeringens
            initiativ fick BRÅ i uppdrag att utarbeta ett underlag för ett
            nationellt brottsförebyggande program. Som vi här har hört flera
            gånger är den utredningen på väg framåt. Senast den 1
          </note>
          <note n="8b7433bd">
            maj var det sagt att den skulle vara klar. Det som Gun
          </note>
          <note n="29ebb183">
            Hellsvik tillade om att Trygghetsutredningen skulle ha fått förlängd
            tid är någonting som i alla fall inte jag vet någonting om. Jag
            hoppas fortfarande att det blir ett program i höst. Givetvis bör
            man avvakta detta förslag innan man gör någonting annat.
          </note>
          <note n="26b6e050">
            I reservation 10 - som bygger på kds motion - vid mom. 15 vill
            man att alla projekt som finansieras av
          </note>
          <note n="1a1404bd">
            Allmänna arvsfonden skall utvärderas. Men eftersom det ligger
            utanför utskottets beredningsområde -
          </note>
          <note n="c4804d2b">
            Allmänna arvsfonden förvaltas av Kammarkollegiet -
          </note>
          <note n="97c01e82">
            är detta egentligen inte justitieutskottets bord. Men självfallet,
            som vi har skrivit i betänkandet, ser utskottet positivt på att
            utvärderingar kommer till stånd.
          </note>
          <note n="3a1fc72c">
            Men frågan om huruvida det finns anledning att införa en generell
            sådan ordning undandrar sig utskottets bedömning.
          </note>
          <note n="de7ba50a">
            Herr talman! Med det anförda har jag kommenterat reservationerna.
          </note>
          <note n="1d930eb1">
            Anf. 98 INGBRITT IRHAMMAR (c) replik
          </note>
          <note n="4b6d80ed">
            Herr talman! Jag vill bara för Märta Johansson förtydliga vad
            vår reservation innebär. Vi ställer oss bakom det som står i majoritetsskrivningen
            om inriktningen av kriminalpolitiken. Men vi vill göra tillägg
            till inriktningen om sådant som vi tycker saknas.
          </note>
          <note n="f3200806">
            Att familjens och skolans roll är central finns inte med i inriktningen.
            Betydelsen av att unga människor möts av en omedelbar reaktion
            när de begår brott finns inte heller angiven i er inriktning.
            Att det är den enskilde medborgaren själv som har det yttersta
            ansvaret för sina handlingar säger ni ingenting om. Vi talar om
            den kombinerade politiken som syftar till både social trygghet
            och människovänligt samhälle och som krävs för att man skall nå
            målet en minskad brottslighet. Vi tar också upp arbetsmarknadspolitikens
            roll. Dessutom talar vi väldigt mycket om kravet på fasta moraliska
            och rättsliga värderingar.
          </note>
          <note n="50315a98">
            Allt detta är tillägg till det ni skrev om inriktningen men som
            vi tyckte var för tunt och snålt.
          </note>
          <note n="3c0789dc">
            Anf. 99 MÄRTA JOHANSSON (s) replik
          </note>
          <note n="0fb4007f">
            Herr talman! Jag tycker att det som står på s. 9 i betänkandet
            när det gäller familjen och det som står på s. 13 när det gäller
            skolan är mycket väl och fylligt uttryckt. Det är bra om vi inte
            skiljer oss åt i uppfattningarna.
          </note>
          <note n="6118b4d8">
            Anf. 100 INGBRITT IRHAMMAR (c) replik
          </note>
          <note n="5ae5002a">
            Herr talman! Det är väl att ni har tagit med dessa tankar litet
            senare inom andra områden. När det gäller inriktningen av kriminalpolitiken
            tyckte vi att det saknades. Därför tar vi med det i vår reservation.
            Det är en, kan man säga, dubbelbetoning plus att vi saknade detta
            med tidiga reaktioner när ungdomar begår brott.
          </note>
          <note n="da68a83c">
            Anf. 101 GUN HELLSVIK (m) replik
          </note>
          <note n="ece4fa79">
            Herr talman! Märta Johansson säger sig inte se hur vi kan uttala
            oss om den socialdemokratiska politiken som en politik där man
            tror på de politiska besluten som lösare av allt. Jag vet inte
            om jag har förmågan att förklara det tillräckligt tydligt. Jag
            tycker att det framgår tydligt när man jämför vår reservation
            6 med texten i betänkandet, som socialdemokraterna står bakom.
            I betänkandet talas det om att den allmänna politiken måste än
            det ena, än det andra. Man måste skapa förutsättningar, man måste
            skapa bättre levnadsvillkor i fråga om samhällets förmåga osv.
            Så sägs det att mycket av detta ankommer på andra än
          </note>
          <note n="05e55985">
            Justitiedepartementet och dess myndigheter. Jag kan inte utläsa
            det som någonting annat än att det är andra offentliga organ.
            Detta bör jämföras med det som anges som grunden i den moderata
            reservationen, nämligen att kriminalpolitiken måste ha sin utgångspunkt
            i att den enskilde medborgaren själv har det yttersta ansvaret.
            Det finns ingen motsvarighet till detta i det socialdemokratiska
            resonemanget. Det är hela tiden myndighetsperspektivet. Det är
            där skillnaden ligger. Vi försöker se ur grodperspektivet, socialdemokraterna
            ser ur myndighetsperspektivet.
          </note>
          <note n="e44bbf7a">
            Anf. 102 MÄRTA JOHANSSON (s) replik
          </note>
          <note n="de98c4f5">
            Herr talman! Men vi sitter ju i riksdagen och fattar politiska
            beslut vid varje arbetsplenum. Det är på politiska beslut som
            vi grundar vårt samhälle. Det har vi väl i alla fall accepterat.
          </note>
          <note n="afaf9446">
            Gun Hellsvik har ännu inte lyckats förklara för mig hur man kan
            läsa ut att vi socialdemokrater inte vill att människor skall
            ta personligt ansvar. Självfallet skall de göra det.
          </note>
          <note n="d1832114">
            Anf. 103 GUN HELLSVIK (m) replik
          </note>
          <note n="558f0f8f">
            Herr talman! Jag tycker att jag håller mig till ämnet även om
            jag går in på ett annat område för att förklara hur jag ser det.
            Jag tycker att vi fick ett bra exempel förra fredagen när socialdemokraterna
            lade fram sitt förslag om begränsningar i avdragsrätten för pensionsavgifter.
            En motivering var att svenska folket sparar för mycket. Jag vet
            inte om detta är en bättre förklaring: När staten skall fatta
            beslut - vår uppgift är ju att fatta beslut - måste man ibland
            förstå att man skall låta bli att göra det för att inte förstöra
            situationen.
          </note>
          <note n="fce6a1aa">
            Anf. 104 MÄRTA JOHANSSON (s) replik
          </note>
          <note n="b70a8391">
            Herr talman! Jag tyckte inte att pensionerna hade med saken att
            göra i det här sammanhanget.
          </note>
          <note n="b29a88eb">
            Jag skulle vilja ha besked av Gun Hellsvik i en fråga. När det
            gäller skolan uppfattar jag det hon sade nästan som ett påhopp
            på att skolan inte har skött sin uppgift med det brottsförebyggande
            arbetet under de gångna åren. Jag har plockat fram 1980 års läroplan
            och 1994 års läroplan för att kunna bevisa att det mycket tydligt
            står talat om skolans uppgift att fostra och påverka. Man skall
            göra det tillsammans med föräldrarna.
          </note>
          <note n="dadf80fd">
            Anf. 105 GUN HELLSVIK (m)
          </note>
          <note n="e5510e08">
            Herr talman! Jag är tacksam att jag kunde få ordet, eftersom
            det ger mig tillfälle att bemöta en fråga som jag tycker är väldigt
            viktig. Den som påstår att vi i de svenska skolorna har lyckats
            hantera de interna problemen på rätt sätt vågar inte riktigt se
            de problem som vi har haft. Vi känner alla till att mobbning är
            någonting som har förekommit länge och är ett allvarligt problem
            i många skolor i Sverige. Jag hävdar inte att det är lätt att
            lösa denna typ av problem, men det är rimligt att kräva att skolan,
            när den känner att den inte ensam kan hantera detta problem, faktiskt
            gör en anmälan. Vi får inte glömma att mobbning är alltid någon
            form av brott som den unge begår även om den som begår brottet
            inte nödvändigtvis är i straffbar ålder.
          </note>
          <note n="6f2acc59">
            De som har låtit mobbning fortgå i skolan utan att göra anmälan
            när de inte kunnat hantera den själva har inte skött sin uppgift.
            Den som inte vågar säga det tycker jag skall börja rannsaka sitt
            eget sätt att tänka.
          </note>
          <note n="1f3c4cd6">
            Överläggningen var härmed avslutad.
          </note>
          <note n="562d771a">
            (Beslut fattades efter 10 §.)
          </note>
          <note n="851d1f68">
            8 § Anslag till åklagarväsendet, m.m.
          </note>
          <note n="995dd3be">
            Föredrogs
          </note>
          <note n="3a1029af">
            Justitieutskottets betänkande 1994/95:JuU18
          </note>
          <note n="a4e2fdba">
            Anslag till åklagarväsendet, m.m. (prop. 1994/95:100
          </note>
          <note n="c1bdcd6d">
            delvis)
          </note>
          <note n="55c5745e">
            Anf. 106 KIA ANDREASSON (mp)
          </note>
          <note n="476dd1ac">
            Herr talman! Betänkandet handlar om anslag till åklagarmyndigheten.
            Jag yrkar bifall till Miljöpartiets reservation under mom. 3.
          </note>
          <note n="72d1413e">
            Alldeles för få miljöbrott leder till domstolsbeslut.
          </note>
          <note n="b78cf968">
            Många ärenden läggs ner i stället därför att de är besvärliga
            att utreda och bevislägga. En orsak är brister i förundersökningsförfarandet,
            vilket måste förbättras. Det räcker inte med att stifta bra lagar
            om inte dessa inte kan fås att fungera så att skyldiga blir dömda
            för att de brutit mot lagarna.
          </note>
          <note n="b2d677d8">
            För att exemplifiera vad jag menar tar jag upp ett återkommande
            problem, oljeutsläppen i Östersjön.
          </note>
          <note n="b7bbbaca">
            För att motverka olagliga oljeutsläpp bevakar Kustbevakningen
            svenska farvatten. Genom radarspaning från flygplan kan man enkelt
            upptäcka utsläpp över
          </note>
          <note n="1824a512">
            20 liter. Alla fartyg blir tyvärr inte identifierade. Men när
            detta kan göras och bevisen är klara överlämnas ärendet till åklagarmyndigheten.
            Av 43 inlämnade fall har endast ett fall lett till fällande dom.
            Detta måste ge upphov till frågor: Vad kan detta bero på? Beror
            det på att Kustbevakningen lämnat fall till åtal utan starka bevis?
            Utnyttjar man Kustbevakningen som vittne?
          </note>
          <note n="e3bb5315">
            Miljöpartiets bedömning är att åklagarmyndigheten inte klarar
            att använda miljölagarna fullt ut, vilket kan bero på dåliga kunskaper
            och brister i förmågan att ta sig an miljöproblemen. Det är lättare
            att lägga ner ärendena när det är besvärligt. Det är ingen annan
            som trycker på att de skall utredas. Enligt miljöskyddslagen skall
            den som uppsåtligt eller av oaktsamhet medför skada för omgivningen
            dömas till böter eller fängelse i högst två år. När det gäller
            oljeutsläppen är det antingen den trafikansvarige för farleden,
            i detta fall Sjöfartsverket, eller det enskilda fartyget.
          </note>
          <note n="8a86c50c">
            Det svenska rättssystemet har tydligen stora svårigheter att
            fälla någon för en uppenbart miljöbrott.
          </note>
          <note n="28a72e46">
            Miljöpartiet tycker inte att miljön skall behöva utstå onödig
            skada på grund av att rättssystemet är gammaldags och inte följer
            med i utvecklingen mot ett miljövänligare samhälle.
          </note>
          <note n="d4c7c33d">
            Samhället behöver jurister som arbetar med kunnighet och bestämdhet
            och som därmed statuerar exempel för brott mot miljölagstiftningen
            i framtiden.
          </note>
          <note n="001133bb">
            Som en markering vill Miljöpartiet överföra 2 miljoner från de
            50 miljoner som är avsatta för ekobrott.
          </note>
          <note n="9c942cc3">
            Dessa 2 miljoner skall gå för utbildning av åklagare i miljörätt.
            Man har faktiskt börjat på Polishögskolan att utbilda miljöpoliser
            där också åklagare får plats.
          </note>
          <note n="11e302b1">
            Det är bara att sätta i gång med den utbildningen för redan färdiga
            åklagare. De nya som utbildas får numera den kunskapen i sin grundutbildning,
            medan de som redan finns har tydligen brister.
          </note>
          <note n="c4845e5a">
            Anf. 107 HELENA FRISK (s)
          </note>
          <note n="7f7501e0">
            Herr talman! Åklagaren har en central roll inom rättsväsendet
            när det gäller att bekämpa brottslighet.
          </note>
          <note n="5f698fe4">
            Till åklagarens uppgifter hör bl.a att leda förundersökningar,
            fatta beslut i åtalsfrågor och föra talan om ansvar för brott
            vid domstol. Justitieutskottet besökte den 15 mars i år riksåklagaren
            för att inför budgetbehandlingen informera sig om bl.a. åklagarnas
            arbetssituation och organisation av åklagarverksamheten.
          </note>
          <note n="89fd870c">
            Åklagarväsendet har under senare tid varit föremål för ett betydande
            utredningsarbete. Bl.a. tillsattes
          </note>
          <note n="9e055234">
            Åklagarutredningen 1990 som i juni 1992 avlämnade betänkandet
            Ett reformerat åklagarväsende. Hösten
          </note>
          <note n="97dc79eb">
            1994 behandlade riksdagen ett regeringsförslag om ett effektivare
            brottmålsförfarande, som byggde på förslag i Åklagarutredningens
            betänkande. Riksdagen antog lagändringar som i huvudsak trädde
            i kraft den
          </note>
          <note n="19474d44">
            1 april i år och som bl.a. syftar till att renodla åklagarrollen
            och förenkla åklagarnas ärendehandläggning.
          </note>
          <note n="3af4cf90">
            Regeringen uppdrog den 22 december 1994 åt riksåklagaren att
            se över åklagarväsendets organisation som helhet. Målet skall
            vara att det skapas en organisation som på bästa sätt kan anpassa
            verksamheten till vad som behövs på den lokala och regionala nivån.
            Resultatet av detta skall redovisas senast den 1
          </note>
          <note n="6ddd4239">
            juni i år.
          </note>
          <note n="899a2341">
            Det statsfinansiella läge som vi befinner oss i idag ställer
            stora krav på besparingar på alla områden inom den offentliga
            sektorn. Åklagarväsendets ekonomiska situation är dock mycket
            ansträngd. Då riksåklagaren under det kommande budgetåret skall
            göra en omfattande översyn av åklagarorganisationen och förändra
            vissa delar av åklagarutbildningen anser utskottet, i likhet med
            regeringen, att riksåklagaren inte bör åläggas något besparingskrav.
            Dock kräver det statsfinansiella läget när det gäller åklagarväsendet
            i övrigt att de rationaliseringar och effektiviseringar som anses
            nödvändiga görs.
          </note>
          <note n="c55505bf">
            Det är samtidigt angeläget att påtala vikten av att det sker
            en intensifiering och fortsatt satsning på ekobrottslighet, att
            bekämpningen av miljöbrottslighet måste utvecklas och att det
            är nödvändigt att våldsbrott och narkotikabrott även i fortsättningen
            prioriteras. Medel kommer också att tillföras för detta ändamål.
          </note>
          <note n="6d93a37c">
            Ytterligare satsningar kommer att göras för att höja kvaliteten
            i åklagarutbildningen. I motion Ju807
          </note>
          <note n="fa44587d">
            från Miljöpartiet föreslås en ökning av anslaget till åklagarmyndigheterna
            med 2 miljoner kronor för att användas exempelvis till personalförstärkningar
            och utbildning när det gäller miljöbrott.
          </note>
          <note n="5e3157ae">
            Herr talman! De aspiranter som antas till åklagarutbildningen
            har alla för att kunna få juris kandidatexamen deltagit i utbildning
            i bl.a. miljörätt. Härutöver behandlas miljöbrottslighet under
            ett eget avsnitt i åklagarkurs 1 i åklagarväsendets aspirantutbildning.
          </note>
          <note n="d862275a">
            Miljöbrottslighet har inte sällan ett samband med ekonomisk brottslighet.
            Det är, som jag sade tidigare, viktigt att bekämpningen av miljöbrott
            utvecklas.
          </note>
          <note n="0cb906d8">
            För att förbättra åklagarväsendets möjligheter att bekämpa ekonomisk
            brottslighet har budgetramen förstärkts för bl.a. anställning
            av 30 ekoåklagare.
          </note>
          <note n="069af6b0">
            Utskottet är inte berett att förorda ytterligare medel till åklagarmyndigheterna.
            Vi förutsätter att åklagarväsendet gör de prioriteringar som måste
            göras och avsätter lämpliga resurser för utbildning och utredning
            av miljöbrottslighet.
          </note>
          <note n="ac2a1c2d">
            Med detta vill jag yrka bifall till justitieutskottets hemställan
            i betänkande 18 och avslag på Miljöpartiets reservation.
          </note>
          <note n="980c85b1">
            Anf. 108 KIA ANDREASSON (mp)
          </note>
          <note n="4c9fd3d2">
            Herr talman! Helena Frisk sade att inga ytterligare pengar kan
            ges till åklagarmyndigheterna för just miljörätt. Men det gäller
            ju inte ytterligare pengar.
          </note>
          <note n="753610a4">
            Det är precis som till Domstolsverket, där jag också yrkade 2
            miljoner. Det är ju en omfördelning av de 50
          </note>
          <note n="6773a68d">
            miljoner som har gått till ekobrottsligheten. Men för att markera
            att även miljöbrott är en typ av ekobrott vill jag skilja ut pengar
            ur den potten och rikta dem, för att det skall bli tydligt.
          </note>
          <note n="3e10fe8e">
            Helena Frisk säger också att de som antas till juristutbildningen
            redan har utbildning i miljörätt. Men det finns många åklagare
            i Sverige som saknar den utbildningen, som inte har fått den.
            Det är ett litet senare påfund att den skall ingå.
          </note>
          <note n="ac190a6e">
            Det exempel jag tog om oljeutsläpp i Östersjön talar väl för
            sig självt. Det har inte räckt med det som har gjorts hittills.
            Det är därför det behövs en förstärkning.
          </note>
          <note n="66536be2">
            Anf. 109 HELENA FRISK (s)
          </note>
          <note n="e16b3cb4">
            Herr talman! Som jag tidigare sade i mitt anförande, Kia Andreasson,
            anser vi att åklagarmyndigheterna själva är kapabla att göra de
            nödvändiga prioriteringarna och att tillföra lämpliga resurser
            både till utbildning och när det gäller utredning av miljöbrottslighet.
          </note>
          <note n="a2e3c9b4">
            Anf. 110 KIA ANDREASSON (mp)
          </note>
          <note n="342c6b3a">
            Herr talman! Det är det som är så uppenbart, Helena Frisk, att
            de inte är kapabla till detta. Av 43
          </note>
          <note n="59b91325">
            stycken åtalade är det en som dömts.
          </note>
          <note n="78b14a54">
            Jag kan ta fram ytterligare statistik på miljöbrott.
          </note>
          <note n="b5379bcc">
            Det är samma dystra resultat. De är inte kapabla att göra detta.
            Den uppfattningen stöder jag på de siffror som visar fällande
            domar.
          </note>
          <note n="1f3c4cd6">
            Överläggningen var härmed avslutad.
          </note>
          <note n="562d771a">
            (Beslut fattades efter 10 §.)
          </note>
          <note n="92528a36">
            9 § Anslag till rättshjälp, m.m.
          </note>
          <note n="995dd3be">
            Föredrogs
          </note>
          <note n="a24e3df7">
            Justitieutskottets betänkande 1994/95:JuU19
          </note>
          <note n="2efaffde">
            Anslag till rättshjälp, m.m. (prop. 1994/95:100 delvis)
          </note>
          <note n="1623cedd">
            Anf. 111 GUN HELLSVIK (m)
          </note>
          <note n="dd9dc459">
            Herr talman! Jag vill inleda med att yrka bifall till reservation
            2 och därmed avslag på hemställans punkt
          </note>
          <note n="b5c02329">
            3.
          </note>
          <note n="1179cb52">
            Vi har från moderat sida ytterligare en reservation, som vi naturligtvis
            står bakom. Men i den gemensamma nit vi har att spara tid nöjer
            jag mig med att i detta sammanhang yrka bifall till reservation
            2.
          </note>
          <note n="3b4346f8">
            Reservation 2 tar upp frågan om besparingar på rättshjälpskostnaderna.
            Vi har under en följd av år haft en ständig ökning av kostnaderna
            för rättshjälpen.
          </note>
          <note n="e95bd00c">
            Det har vidtagits en del åtgärder för att komma till rätta med
            den här ökningen. Men vi kan i dag se - och där uppfattar jag
            att vi inom riksdagen har en gemensam uppfattning - att det krävs
            ytterligare åtgärder för att bromsa denna utveckling.
          </note>
          <note n="796c366f">
            Från moderat sida menar vi att det faktiskt nu är bråttom. Det
            finns inte tid att vänta på att Rättshjälpsutredningen skall komma
            med förslag till besparingar. Dessutom är det vår uppfattning
            att direktiven behöver utvidgas för att vi skall få tillräckligt
            underlag för kostnadsminskningen. Vi vill därför påskynda Rättshjälpsutredningen
            och vi vill också ålägga utredningen en viss breddning.
          </note>
          <note n="caa1a241">
            Vi säger i vår reservation, jag kan ta några enstaka exempel,
            att vi vill att man skall se över den övre inkomstgränsen för
            rättshjälp. Vi har tidigare fört fram detta. Tiden var då inte
            riktigt mogen. Men vi menar att är det någonstans det skall tas
            är det från dem med de högre inkomsterna - jag säger därmed inte
            höga - och inte som har varit fallet tidigare, att man snarare
            har naggat i kanten för dem med de lägre inkomsterna.
          </note>
          <note n="719e9e51">
            Vi pekar också i vår reservation på att det inte är rimligt att
            man, bara för att man startar en process i lägsta instans, sedan
            skall slippa alla ytterligare kostnader när man begär överprövning.
            Vi menar att man bör se på möjligheterna att ta ut en avgift även
            i samband med överprövning, så att inte alla kostnader efter tingsrätts-
            eller länsrättsprövning faller på skattebetalarna.
          </note>
          <note n="4aeb0757">
            Vi är som jag har uppfattat det överens om att besparingar måste
            göras. Vi moderater vill att besparingarna kommer snabbare och
            får en större omfattning än vad utskottets majoritet anser.
          </note>
          <note n="7354cc15">
            Anf. 112 SIGRID BOLKÉUS (s)
          </note>
          <note n="2eee2086">
            Herr talman! Till att börja med yrkar jag bifall till hemställan
            i betänkandet och avslag på reservationerna.
          </note>
          <note n="37d1b1ca">
            Rättshjälpslagen trädde i kraft den 1 juli 1973 och har ändrats
            många gånger. Resultatet har blivit ett lapptäcke som alla partier
            har sytt på. Lappar som känts angelägna har tillkommit och andra
            har plockats bort eller blivit en smal rand. Det har varit svårt
            för dem som skall tillämpa rättshjälpslagen att hålla sig à
          </note>
          <note n="0e0b44ec">
            jour med vad som gäller.
          </note>
          <note n="f33b0b68">
            Besparingar som gjorts för att minska rättshjälpskostnaderna
            har främst gjorts på den allmänna rättshjälpen. För rättshjälpen
            i stort har kostnaderna inte minskat.
          </note>
          <note n="4fa4fdbf">
            Riksrevisionsverket fick den socialdemokratiska regeringens uppdrag
            att utvärdera 1988 års reform och granska rättshjälpens effektivitet,
            analysera kostnadsutvecklingen och komma med förslag om hur kostnaderna
            för rättshjälpen skulle kunna minska.
          </note>
          <note n="4d581979">
            Översynen redovisades i februari 1992 och kostnadsanalysen visade
            att mellan 1986 och 1990 ökade kostnaderna för rättshjälp genom
            offentligt biträde med 98 %, för misstänkt i brottmål med 74 %
            och för den allmänna rättshjälpen med 43 %. Biträdesarvodena beräknades
            stå för hälften av kostnadsökningen.
          </note>
          <note n="5d7d4a3f">
            I betänkandet 1991/92:JuU26 om sänkt inkomstgräns för rättshjälp,
            som avslogs av riksdagen, skrev utskottet: "Som utskottet redan
            konstaterat krävs emellertid besparingar och effektiviseringar
            inom rättshjälpsområdet och i detta syfte bör ske en samlad översyn."
          </note>
          <note n="f7ddee81">
            Det var våren 1992. I december 1992 kom ett nytt delförslag som
            bifölls av riksdagen, nämligen att rättshjälpsavgifterna och återbetalningsskyldigheten
            för tilltalade i brottmål skulle höjas den 1 mars 1993.
          </note>
          <note n="ad69c21a">
            Året därpå, den 1 juli 1994, inskränktes möjligheterna till rättshjälp
            i form av offentligt biträde i asylärenden där det finns beslut
            som vunnit laga kraft om avvisning eller utvisning. För att få
            ett helhetsgrepp beslöt regeringen i juni 1993 att tillsätta Rättshjälpsutredningen
            och i september denna höst skall resultatet redovisas.
          </note>
          <note n="2c95e7fd">
            I reservation 1 vill Vänsterpartiet utöka möjligheten till rättshjälp
            för funktionshindrade för att de skall kunna driva ärenden om
            t.ex. socialförsäkringsersättning. Förvaltningsmyndigheter har
            utredningsskyldighet, och finns det brister skall de se till att
            de har kompetenta utredare. Det skall inte avhjälpas via rättshjälpen.
            Det skulle innebära att en advokat och förvaltningsmyndigheten
            utreder samma ärende.
          </note>
          <note n="f06296b8">
            I reservation 2 föreslår Moderaterna att förslagsanslaget till
            rättshjälpen skall minska ytterligare med 99 miljoner under budgetåret
            1995/96. Dessutom vill Moderaterna påskynda utredningen och samtidigt
            ålägga den en rad nya uppgifter. Reservationen är en kritik mot
            de direktiv de själva skrivit och haft god tid att ändra på före
            regeringsskiftet. Justitieminister
          </note>
          <note n="ce22c3de">
            Laila Freivalds har mig veterligt inte ändrat på den tidigare
            justitieministern Gun Hellsviks direktiv.
          </note>
          <note n="893fe1d0">
            Moderaterna skriver i reservationen "att utredningen bör åläggas
            att pröva om inte ytterligare grupper av mål och ärenden kan undantas
            från rättshjälp och föreslå skärpningar i fråga om den del den
            enskilde har att bära. Av intresse är bl.a. rätten till offentligt
            biträde i vissa asylärenden, den återbetalningsskyldighet i fråga
            om kostnad för offentlig försvarare som åligger den dömde i brottmål,
            en allmän sänkning av inkomstgränsen och införande av en ny grundavgift
            vid överklagande."
          </note>
          <note n="665fbd15">
            Det är inte lite som föreslås i elfte timmen. Jag förstår inte
            heller hur man skall få ihop de 99 miljonerna. Uppdraget att pröva
            om flera ärenden kan undantas från rättshjälpsområdet har utredningen
            redan fått och utredaren har fria händer att komma med förslag
            som inte ingår i utredningsuppdraget. I
          </note>
          <note n="1667f43f">
            uppdraget ingår att se över avgiftssystemet.
          </note>
          <note n="1751531a">
            Avgifterna, som den enskilde skall bära, höjdes den 1 mars 1993
            så att alla som har en årsinkomst på
          </note>
          <note n="7d08d749">
            0 - 52 000 kr om året betalar en grundavgift på 460
          </note>
          <note n="1d6eed90">
            kr. Sedan höjs avgiften successivt så att den som t.ex.
          </note>
          <note n="a69595d6">
            tjänar 200 000 kr och inte har försörjningsbörda har en grundavgift
            på 7 000 kr och en tilläggsavgift som maximalt kan bli tre gånger
            grundavgiften, alltså
          </note>
          <note n="21af1584">
            21 000 kr.
          </note>
          <note n="f5bedc7c">
            Vi anser att utredningen noga skall pröva frågan om avgifter
            och inkomstgränser utan att beordras till att föreslå skärpningar.
            Besparingarna skall vägas mot vad som står i rättshjälpslagen
            om att ingen av ekonomiska skäl skall vara förhindrad att tillvarata
            sina intressen.
          </note>
          <note n="f2d2afde">
            När det gäller utlänningsärenden står det i direktiven bara att
            utredningen skall ta upp utskottets tillkännagivande till regeringen
            den 22 april 1993 att överväga om kostnaderna för offentligt biträde
            skall belasta rättshjälpsanslaget. Den 1 juli 1994 inskränktes
            möjligheterna till rättshjälp i ny ansökan i asylärenden, där
            beslut fattats om utvisning eller avvisning.
          </note>
          <note n="0fc0fd99">
            Om Rättshjälpsutredningen inte kommer med några förslag angående
            rätten till offentligt biträde i vissa invandrarärenden kan regeringen
            ge förslag, om det anses möjligt och behövligt.
          </note>
          <note n="2fa2eace">
            De nya reglerna om egenavgifter och asylärenden får effekt först
            budgetåret 1995/96 och motsvarar en besparing på 4 % av anslaget
            till den allmänna rättshjälpen som bara utgör 40 % av hela rättshjälpsanslaget.
            Det moderaterna vill hasta fram ger till innehållet inga 99 miljoner
            budgetåret 1995/96. Påbörjade mål och ärenden påverkas inte, utan
            bara den rättshjälp som beviljats sedan lagändringarna trätt i
            kraft.
          </note>
          <note n="f3b73a61">
            När det gäller ärenden inom den allmänna rättshjälpen finns de
            stora besparingarna där rättshjälpen kan göras subsidiär till
            rättsskyddsförsäkringar, vårdnadsmålen, målen om underhållsbidrag
            och gemensam ansökan om äktenskapsskillnad. Och Rättshjälpsutredningen
            samråder med de utredningar som nu ser över vårdnadsfrågor och
            underhållsbidragen.
          </note>
          <note n="ea309e48">
            Men en stor brist i direktiven är att det saknas en översyn av
            kostnaderna för brottmål. Det upptäckte jag först när jag skulle
            ställa en fråga om den s.k.
          </note>
          <note n="4e2bb640">
            Lasermannen och hans många biträdesbyten som slukat miljoner.
            Justitieministern gav mig svaret den
          </note>
          <note n="f6e3f240">
            14 februari i år att Domstolsverket skall få i uppdrag att undersöka
            hur reglerna för offentliga försvar tilllämpas och om ökningen
            av antalet försvarsuppdrag fortsatt. Reglerna för biträdesbyten
            skall ses över liksom frågan om tillämpningen av reglerna har
            förändrats under senare år.
          </note>
          <note n="e9be993d">
            Vi är inte beredda att frångå den bedömning av medelsbehovet
            som görs i budgetpropositionen.
          </note>
          <note n="38519633">
            Rättshjälpsutredningen kan inte påskyndas. I dag är det den 19
            april, och utredningen skall ha sitt slutsammanträde i juni. Vi
            tycker att Moderaterna skall ge den utredning som Gun Hellsvik
            tillsatte en ärlig chans att sy ihop sina förslag. Jag är helt
            övertygad om att utredningen skulle försenas med Moderaternas
            förslag att rycka ut bitar.
          </note>
          <note n="ce99e53b">
            I reservation 3 vill Moderaterna och kds privatisera de allmänna
            advokatbyråerna. Utskottsmajoriteten anser att allmänna advokatbyråer
            ger människor möjligheter att välja, och undersökningar visar
            att många vill ha den valmöjligheten. De allmänna advokatbyråerna
            ger också staten kostnadsinsyn i advokatverksamheten. En stor
            del av deras löner utbetalas av samhället, och kostnadsnivån är
            vägledande vid taxesättningen av advokattjänster.
          </note>
          <note n="7e5cf9b5">
            Men vi delar uppfattningen att det är nödvändigt att avveckla
            byråer som saknar förutsättningar att bli lönsamma. Men för de
            nordligaste byråerna, som har en betydande social verksamhet i
            områden med advokatbrist, måste även andra skäl än de ekonomiska
            få påverka bedömningen.
          </note>
          <note n="0e3edaff">
            Allmänna advokatbyråers främsta uppgift är att ge rättshjälp
            enligt rättshjälpslagen. Det är ofta uppdrag som privata advokater
            helst inte vill ha i goda tider men som duger nu när uppdragen
            tryter. De skall också åta sig uppdrag som god man och i andra
            fall där det är svårt att få uppdragen utförda därför att ersättning
            inte kan påräknas. Där täcks kostnaderna av driftsanslaget.
          </note>
          <note n="691eb5c5">
            Införandet av bonuslöner 1 juli 1987 ökade lönsamheten. Men en
            resultatnedgång har skett under budgetåren 1992/93 och 1993/94.
            En viktig orsak till detta är departementspromemorian DS 1992:51,
            där den dåvarande justitieministern ansåg att allmänna advokatbyråer
            skulle avvecklas därför att regeringen ansåg att statlig verksamhet
            skulle privatiseras.
          </note>
          <note n="137c0111">
            Detta skapade oro och motsättningar som påverkade den trivsel
            som behövs för att utföra ett bra jobb.
          </note>
          <note n="a338d0b1">
            Sedan blev det ingen avveckling. Den dåvarande justitieministern
            sade i budgetpropositionen: "Jag har därvid också beaktat att
            avvecklingen med all sannolikhet kommer att ge upphov till kostnader
            som är betänkliga i det rådande statsfinansiella läget." Det rörde
            sig om 90 miljoner kronor. Om regeringen haft råd, skulle allmänna
            advokatbyråer ha avvecklats av ideologiska skäl.
          </note>
          <note n="f8d84ff8">
            Det problem som tas upp i Moderaternas särskilda yttrande är
            inget nytt. I Riksrevisionsverkets rapport togs upp arvodesökning,
            timglidning, bristfälliga kostnadsräkningar m.m.
          </note>
          <note n="30278eb6">
            I budgetpropositionen i januari 1992 säger dåvarande justitieministern:
            "Jag avser att efter årsskiftet ta initiativ till överläggningar
            med Sveriges advokatsamfund i denna fråga." Det handlade alltså
            om advokatarvoden och förslag till effektivitetsvinster.
          </note>
          <note n="6e5afa3b">
            Jag har många gånger frågat om resultatet av överläggningarna,
            och vi socialdemokrater har tagit upp frågan i motioner. Jag har
            inte sett något resultat av överläggningarna utan har alltid fått
            beskedet att frågan bereds i regeringskansliet. Nu äntligen kan
            vi få svar av den tidigare justitieministern.
          </note>
          <note n="9c9909d7">
            Vad som kommer att ge stabilitet åt timkostnadsnormen är ett
            förslag som justitieminister Freivalds lagt fram och som nu har
            behandlats av Lagrådet.
          </note>
          <note n="66ac3a3e">
            Förslaget innebär att det skall slås fast att advokaterna skall
            ha skälig ersättning. Taxan blir lagstadgad och kan inte överklagas.
            Alltså kan inte den röra som uppstod efter Högsta domstolens beslut
            den 19 mars
          </note>
          <note n="b48e2e54">
            1993 upprepas.
          </note>
          <note n="ea93ed8c">
            I yttrandet säger Moderaterna också att det är angeläget att
            på olika sätt ingripa mot illojala och felaktiga debiteringar
            och att Rättshjälpsutredningen skall få ytterligare direktiv.
            Illojala och felaktiga debiteringar är hårda ord, och visst finns
            det advokater som saltar sina räkningar. Men ser ni inga andra
            skäl till att det begärda arvodet prutas kraftigt?
          </note>
          <note n="f607dff9">
            Anf. 113 GUN HELLSVIK (m) replik
          </note>
          <note n="8e4f87a5">
            Herr talman! Sigrid Bolkéus säger att hon har ställt frågan om
            vad som hände när det gäller förhandlingarna om advokatarvodet.
            Eftersom Sigrid
          </note>
          <note n="9040d215">
            Bolkéus tydligen har önskat svar från mig hade det varit bra
            om frågan också hade ställts till mig. Jag vet inte i vilket sammanhang
            frågan har ställts, men jag har i vart fall inte haft något tillfälle
            att besvara frågan tidigare.
          </note>
          <note n="53535fb4">
            Det är helt riktigt att det fördes förhandlingar, och jag är
            övertygad om att var nu Sigrid Bolkéus har ställt frågan, har
            hon säkert fått svaret att dessa förhandlingar i och för sig inte
            resulterade i överenskommelser. Men den regering i vilken jag
            ingick fattade beslut om en differentierad taxa som sedan, på
            grund av tidigare beslut, visade sig kunna rivas upp.
          </note>
          <note n="bd14341b">
            Vi nådde alltså inte det resultat som vi hade önskat, men det
            berodde på att man konstaterade att det sedan tidigare fanns regler
            som gjorde att vi inte kunde fatta den typ av beslut som vi har
            gjort. Därför initierade vi den översyn som jag nu med glädje
            noterar att den nuvarande justitieministern fullföljer.
          </note>
          <note n="53d2d1d3">
            Sedan bara ett enkelt svar på frågan var i all världen de 99
            miljonerna skall komma ifrån. På tolv månader är det 66 miljoner.
            Sigrid Bolkéus bör minnas att det förslag från Jusitiedepartementet,
            som riksdagen tidigare röstade ned, om en sänkning av den övre
            inkomstgränsen redan då - det måste ha varit 1992 -
          </note>
          <note n="3c6b06b3">
            innebar nästan samma belopp. Riksdagen fattade då beslut om att
            i stället kräva in andra besparingsförslag. Jag minns inte siffrorna,
            men det är inte så stor skillnad mellan det vi nu föreslår, som
            har en större vidd, och det enstaka förslaget som riksdagen tidigare
            röstade ned. Snarare är det en fråga om det finns ett intresse
            av att sänka den övre inkomstgränsen och att göra övriga förändringar.
            Med tanke på hur det statsfinansiella läget i alla andra sammanhang
            åberopas bör det göras också i detta sammanhang.
          </note>
          <note n="26d65ec1">
            Anf. 114 SIGRID BOLKÉUS (s) replik
          </note>
          <note n="99721477">
            Herr talman! Frågan angående förhandlingarna med Advokatsamfundet
            har jag ställt i kammaren. Jag förväntade mig att de som besvarade
            frågan visste något om detta. Det resulterade, som jag sade, i
            den röra som uppstod efter att brottmålstaxan sänktes till
          </note>
          <note n="99d6856d">
            850 kronor. Om detta kan man prata väldigt mycket.
          </note>
          <note n="d19274a5">
            Över till frågan om de 99 miljonerna och de övre inkomstgränserna.
            Rätten till biträde i vissa invandrarärenden är redan väldigt
            begränsad, och antalet mål har ju minskat betydligt. Jag tror
            inte att det kan röra sig om några stora summor, för grundutredningen
            måste vara bra. Den får inte försämras.
          </note>
          <note n="0ba35634">
            Förslaget om en sänkning av den övre inkomstgränsen från 7 till
            4 basbelopp skulle innebära att bara de riktigt rika och de riktigt
            fattiga skulle ha råd att anlita advokat. Men 1992 var besparingarna
            15 miljoner på tolv månader. Det skulle blir drygt 22 miljoner
            på 18 månader. Om man gör en uppräkning med några miljoner hamnar
            man långt ifrån de 99 miljonerna.
          </note>
          <note n="c7419a5d">
            Återbetalningsskyldigheten i brottmål skall skärpas. Ja, vi vet
            att av samtliga böter som utdöms, flyter
          </note>
          <note n="0d800f2b">
            95 % in. När det gäller böter utdömda i domstol är det
          </note>
          <note n="97e66e55">
            90 %. Då finns det anledning att anta att dömda i brottmål också
            betalar i stor utsträckning, kanske i större utsträckning än vi
            tror. Naturligtvis finns det långtidsdömda, men de brukar sällan
            ha några tillgångar, så där tror jag inte heller att det finns
            några miljoner att hämta.
          </note>
          <note n="e95bcf47">
            Jag har nämnt grundavgiften, men den frågan kan jag återkomma
            till.
          </note>
          <note n="4216ec25">
            Anf. 115 GUN HELLSVIK (m) replik
          </note>
          <note n="17a02cfb">
            Herr talman! Bara en kort kommentar. Det är helt riktigt att
            en sänkning av den övre inkomstgränsen innebär att det blir en
            större grupp som inte kan få rättshjälp. Men jag kan gå tillbaka
            till vad vi har diskuterat i tidigare sammanhang: Vem har det
            yttersta ansvaret för mig själv? Jo, det är rimligen jag. Det
            är viktigt att de som saknar eller har mycket låga inkomster skall
            ha möjlighet att processa oberoende av sin ekonomi. Men övriga
            människor med något så när normala inkomster kan teckna en hemförsäkring
            och därmed få ett rättsskydd.
          </note>
          <note n="eb517b67">
            Anf. 116 SIGRID BOLKÉUS (s) replik
          </note>
          <note n="f1dd0155">
            Herr talman! Det vore intressant att få veta vad justitieministern
            menar med normala inkomster och hur mycket inkomstgränsen skulle
            sänkas, för det är ju vad det handlar om. Jag tycker att Rättshjälpsutredningen
            skall få se över dessa frågor i lugn och ro.
          </note>
          <note n="b100f137">
            Som sagt var skulle det ge, tidigare då, 22 miljoner på
          </note>
          <note n="7093cc01">
            18 månader plus litet uppräkningar.
          </note>
          <note n="dcd34574">
            Jag har tittat på frågan om ny grundavgift för överklaganden.
            Visst förekommer okynnesöverklaganden, men det får inte bli så
            att en ny avgift gör att man inte har möjlighet att överklaga
            och hävda sin rätt. Man får också akta sig, så att inte detta
            skapar organisatoriskt krångliga lösningar som äter upp tänkta
            besparingar, vilket tidigare har hänt.
          </note>
          <note n="ab9751b7">
            Tyvärr fick jag inget svar på frågan som jag litet grand upplever
            som en anklagelse att advokater skulle fuska. Jag ser så många
            andra skäl till att pruta när det gäller biträde, och jag har
            gått igenom hundratals ärenden i Rättshjälpsnämnden. Vad har ni
            för belägg för att advoktakterna skulle fuska?
          </note>
          <note n="37d69ac5">
            Anf. 117 ROLF ÅBJÖRNSSON (kds)
          </note>
          <note n="368f600c">
            Herr talman! Vi kristdemokrater yrkar bifall till reservation
            3, Privatisering av allmänna advokatbyråer, mom. 5.
          </note>
          <note n="fa7664a5">
            Jag skall fatta mig ganska kort i detta ämne som man kan utveckla
            rätt mycket. Min grundinställning är att advokatverksamhet till
            sin natur är sådan att den lämpligen drivs i privat regi och i
            konkurrens. De allmänna advokatbyråerna har, som jag ser det,
            inget berättigande över huvud taget. Ju snabbare de kan avvecklas,
            desto bättre är det.
          </note>
          <note n="97c851a4">
            Det skäl som ursprungligen åberopades för att inrätta de allmänna
            advokatbyråerna var att man skulle få insyn i advokatverksamheten.
            Men det kan man få ändå, så det är inga som helst problem med
            det. Det är egentligen bara ett skenargument.
          </note>
          <note n="4a3dc506">
            Däremot har det uppstått en massa problem, som jag inte närmare
            skall utveckla här. Men det har nämligen visat sig att de allmänna
            advokatbyråerna, som skall vara kostnadsledande, är dyrare än
            de privata.
          </note>
          <note n="b7c4e97d">
            När det gäller den sociala sidan har det egentligen aldrig ifrågasatts
            att det privata advokatväsendet kan klara den lika bra, för att
            inte säga bättre. De allmänna advokatbyråerna subventioneras ju
            på olika sätt.
          </note>
          <note n="4b537ffe">
            Annars skulle de över huvud taget inte få det att gå ihop i någon
            form.
          </note>
          <note n="5f1949e3">
            När det gäller valmöjligheten råder det ingen tvekan om att allmänheten
            skulle välja den advokat som de anser vara bäst.
          </note>
          <note n="bb81beee">
            Kort bara om detta med timtaxa och timredovisning. Detta är ett
            väldigt bekymmer i hela västvärlden faktiskt. Anledningen är att
            man av olika skäl har kommit fram till att tidsredovisning är
            lösningen när det gäller att ersätta advokater, vilket har en
            tendens att bli oerhört dyrt. Det är klart att om man får betalt
            för ett kvantum tid oberoende av innehållet i prestationen, så
            är det inte bra.
          </note>
          <note n="a9aada97">
            Det är svårt att finna parametrar för att på ett riktigt bra
            sätt arvodera dessa tjänster - det är jag den förste att erkänna.
            Men timtaxeredovisning är det absolut sämsta av alla sätt, det
            kan jag garantera. Det finns nog anledning att titta på det här
            på ett annat sätt.
          </note>
          <note n="3f841234">
            Avveckla de statliga advokatbyråerna så snabbt som möjligt! Då
            kommer man att tjäna en hel del pengar.
          </note>
          <note n="0228cb4d">
            Anf. 118 SIGRID BOLKÉUS (s)
          </note>
          <note n="979d4def">
            Herr talman! Jag lyssnade på Rolf Åbjörnsson, och hans grundinställning
            är att man skall jobba i konkurrens. Han sade att de allmänna
            advokatbyråerna är dyrare än de privata. För några år sedan låg
            marknadsersättningen för privata advokater på 1 500
          </note>
          <note n="005f5c82">
            kr, och jag tror inte att det kommer att bli billigare.
          </note>
          <note n="0e7be5bc">
            Det har talats om glesbygden, och Rolf Åbjörnsson sade att de
            allmänna advokatbyråerna subventioneras. Men hur blir det om vi
            inte har dessa sju allmänna advokatbyråer som har mottagning på
            15 ställen? Jag tror att det kommer advokater till glesbygden,
            därför att det finns gott om sådana. De som är skickliga kommer
            att samlas där godbitarna och pengarna finns, men de som inte
            kan livnära sig i tätorten får flytta ut. Det här är också en
            regionalpolitisk fråga, förutom att det behövs bra folk i glesbygden.
          </note>
          <note n="f943e89b">
            Utredningen har tittat på taxorna, och jag håller med om att
            det nuvarande systemet inte är riktigt bra.
          </note>
          <note n="f5dd8de7">
            Men det vore intressant att veta vad Rolf Åbjörnsson anser om
            timkostnadsnormen. Advokaterna klagar ju ganska ofta på att den
            ligger alldeles för lågt. Är det också Rolf Åbjörnssons uppfattning?`
          </note>
          <note n="549b415c">
            Anf. 119 ROLF ÅBJÖRNSSON (kds)
          </note>
          <note n="b77e1c5d">
            Herr talman! Jag tror inte att det regionala är något problem.
            När detta ursprungligen diskuterades på
          </note>
          <note n="6254d5ca">
            70-talet var man inne på ett s.k. Jämtlandssystem, som alltså
            i privat regi skulle tillgodose de sociala och regionala synpunkterna.
            Jag tror säkerligen att det går att lösa.
          </note>
          <note n="f63cac69">
            Jag tror i stort sett inte att taxenormen är något större problem.
            Man kan alltid diskutera fram och tillbaka exakt var den skall
            ligga, men jag tror inte att det är något större fel med den.
            Vad jag har reagerat mot är just att man får betalt för varje
            timme helt oberoende av innehållet i arbetet. Det är det som är
            så oerhört upprörande. Det har också inneburit någon form av demoralisering.
            Det rör brottmål och allmän rättshjälp, som är ett område som
            tyvärr är litet sumpartat just nu.
          </note>
          <note n="54cbfbe1">
            Anf. 120 SIGRID BOLKÉUS (s)
          </note>
          <note n="2a9f6806">
            Herr talman! Varför jag var litet intresserad av
          </note>
          <note n="4b87981a">
            Rolf Åbjörnssons åsikter angående timkostnadsnormen, som han
            nu tycker är ganska bra, var att den också utgör underlag för
            konkursförvaltartaxan. Det är också galet att man får betalt för
            timmar. I det förslag som nu kommer är timkostnadsnormen ungefär
            som en trea i betyget. De som inte är skickliga advokater, som
            lägger ned för mycket tid, kommer att få mera avdrag än tidigare.
            Skicklighet skall också kunna premieras.
          </note>
          <note n="d170f097">
            Jag tror att detta förslag, som remissinstanserna har varit positiva
            till - t.o.m. Advokatsamfundet, som var mera positivt än jag hade
            trott - kommer att innebära en klar förbättring.
          </note>
          <note n="1f3c4cd6">
            Överläggningen var härmed avslutad.
          </note>
          <note n="562d771a">
            (Beslut fattades efter 10 §.)
          </note>
          <note n="666e7e41">
            10 § Uthyrning och utlåning av upphovsrättsligt skyddade verk,
            m.m.
          </note>
          <note n="995dd3be">
            Föredrogs
          </note>
          <note n="6566eef7">
            Lagutskottets betänkande 1994/95:LU4
          </note>
          <note n="586c2754">
            Uthyrning och utlåning av upphovsrättsligt skyddade verk, m.m.
            (prop. 1994/95:58)
          </note>
          <note n="2ac5d8c6">
            Anf. 121 SVEN-ERIK ÖSTERBERG (s)
          </note>
          <note n="25c4cac4">
            Herr talman! I betänkandet behandlar utskottet proposition 1994/95:58
            om uthyrning och utlåning av upphovsrättsligt skyddade verk m.m.
            jämte fem motioner som väckts med anledning av propositionen.
          </note>
          <note n="afe56492">
            Jag vill först av allt påpeka att detta har varit ett mycket
            omfattande arbete för utskottet, då intresset för behandlingen
            har varit mycket stort bland berörda parter, men också från allmänheten,
            då propositionens huvudfråga under behandlingen blivit huruvida
            det även i framtiden finns möjlighet att parallellimportera musik
            på CD-skiva från länder utanför EU-området.
          </note>
          <note n="fb868104">
            När utskottet på ett tidigt stadium blev införstått med vidden
            av denna fråga, och det stora intresse som väcktes runt om, anordnades
            en speciell hearing för att om möjligt reda ut de frågetecken
            som fanns.
          </note>
          <note n="38f790dd">
            Propositionen i sig har kommit till i syfte att göra de lagändringar
            som behövs för att uppfylla två EG-
          </note>
          <note n="ecf0d05c">
            direktiv.
          </note>
          <note n="b75ca108">
            Det ena direktivet handlar om uthyrnings- och utlåningsrättigheter
            till upphovsrättsligt skyddade verk och upphovsrätten närstående
            rättigheter.
          </note>
          <note n="10691e8f">
            Det andra direktivet handlar om samordningen av vissa regler
            om upphovsrätt och närstående rättigheter avseende satellit- och
            kabelsändningar.
          </note>
          <note n="5888dc18">
            Regeringen har i propositionen föreslagit att upphovsmännens
            spridningsrätt skall förstärkas genom en övergång från global
            till regional konsumtion, s.k.
          </note>
          <note n="68cbca60">
            EES-vid. Sett från nationella och upphovsrättsliga utgångspunkter
            kan utskottet finna starka skäl för förslaget. Om det genomfördes
            skulle det dock få stora konsekvenser för importen av fonogram,
            dvs.
          </note>
          <note n="061b1457">
            framför allt CD-musik, till Sverige.
          </note>
          <note n="8413f8a9">
            Utskottet avstyrker därför i full enighet förslaget om att ge
            upphovsmännen regional spridningsrätt.
          </note>
          <note n="a6aa461f">
            Dessutom trycker utskottet extra starkt på, i enlighet med den
            socialdemokratiska motionen av Anita Persson m.fl., vikten av
            att Sverige som nation med styrka verkar inom EU för global konsumtion.
            För Sverige har den globala konsumtionen, dvs. möjligheten att
            fritt kunna handla med hela vår omvärld utan restriktioner, varit
            en mycket viktig princip. Den är så viktig att den bör drivas
            av Sverige inom den europeiska unionen. Det är anledningen till
            att utskottet särskilt vill ge regeringen detta till känna.
          </note>
          <note n="80eeeb5a">
            I och med att utskottet gör detta ställningstagande går utskottet
            emot det förslag som regeringen har lagt fram i propositionen.
            Men utskottet anser att det finns övervägande skäl för detta förfaringssätt,
            som jag har redogjort för.
          </note>
          <note n="1c761359">
            I praktiken innebär utskottets förslag nämligen att det även
            framdeles är fullt möjligt att parallellimportera CD-skivor från
            t.ex. USA. Detta har naturligtvis stor betydelse för konsumenterna
            men är också ett viktigt beslut för att befrämja ett framtida
            brett kulturellt utbud. Denna möjlighet har med all säkerhet även
            betydelse för ett konsumentvänligt pris på just fonogram/CD-skivor.
          </note>
          <note n="b807042c">
            Dessutom ansluter Sverige i och med utskottets förslag till den
            nordiska linjen. Likartade beslut är fattade i Danmark och Finland.
          </note>
          <note n="9b6cfd3d">
            Det är därför som jag med mycket stor tillfredsställelse kan
            konstatera att utskottet kunde enas i denna mycket svåra uppgift.
            Utskottet har heller inte sparat någon möda i fråga om att få
            det heltäckande beslutsunderlag som denna fråga har krävt. Jag
            vill här åter hänvisa till de uppvaktningar som varit samt den
            hearing som anordnats på utskottets initiativ.
          </note>
          <note n="3c6e31a4">
            I och med utskottets ställningstagande har önskemålen i motionerna
            L8, L9, L10 yrkandena 1 och 2,
          </note>
          <note n="bf60def2">
            L11 och L12 yrkande 1 blivit tillgodosedda.
          </note>
          <note n="5b1e1b10">
            Beträffande de farhågor som framförts i motion
          </note>
          <note n="d49e4b82">
            L10 av Tanja Linderborg m.fl. samt motion L12 yrkande 2 av Anita
            Persson m.fl. om att övergångsbestämmelserna beträffande avtal
            om filminspelning, dvs. avtal mellan en filmproducent och en utövande
            konstnär, skulle kunna ha en retroaktiv negativ effekt på redan
            ingångna avtal slår utskottet fast att farhågorna är helt obefogade,
            eftersom övergångsbestämmelserna inte har retroaktiv verkan på
            redan ingångna avtal.
          </note>
          <note n="60b940ef">
            I propositionen fastslås att den nya lagstiftningen skulle träda
            i kraft den 1 januari 1995, men eftersom riksdagsbehandlingen
            har dragit ut på tiden - av de skäl som jag har redogjort för
            - föreslår utskottet att ikraftträdandet sker den 1 juni 1995.
          </note>
          <note n="3e76d1b0">
            Med de orden vill jag yrka bifall till hemställan i dess helhet
            i lagutskottets betänkande nr 4.
          </note>
          <note n="44a88019">
            Anf. 122 YVONNE RUWAIDA (mp)
          </note>
          <note n="efb2fa82">
            Herr talman! Jag vill först gå ifrån ämnet och bara kort uttrycka
            min sorg och min vrede över de rasistiska attacker som två familjer
            här i Sverige nyligen har utsatts för, nämligen familjen Labadi
            och den chilenska familjen Rojas i Täby. Jag vill uppmana alla
            -
          </note>
          <note n="d6d90f4c">
            regering och riksdagsledamöter - att agera och inte vara tysta.
            Tystnad är att acceptera det som händer.
          </note>
          <note n="8da1abd8">
            När det gäller betänkandet anser jag att både kansliet och ledamöterna
            i utskottet har gjort ett oerhört bra arbete. Från början var
            dock min åsikt att regeringen aldrig borde ha lagt fram den här
            propositionen. Man borde i stället ha varit i Bryssel och i
          </note>
          <note n="6088fa38">
            Strasbourg och agerat inom EU för att direktivet skulle dras
            tillbaka eller ändras. Regeringen och hela riksdagen vill bibehålla
            global konsumtion på det här området, och de flesta EU-länderna
            har fortfarande inte implementerat detta EU-direktiv i den nationella
            lagstiftningen. Den tveksamheten inom EU skulle man ha kunnat
            utnyttja. Min fråga är: Varför har den svenska regeringen alltid
            sådan brådska att snabbt implementera EU-direktiv?
          </note>
          <note n="4f2a51b3">
            När jag var i Holland fick jag höra ett skämt - för mig är det
            inget skämt men det är det för dem i Holland - om att svenska
            jurister tolkar EU-lagar till
          </note>
          <note n="aa9ca603">
            Sveriges nackdel och att vi är väldigt laglydiga. Skall
          </note>
          <note n="38a0360f">
            Sverige vara ett föredöme och på så sätt påverka EU, våga gå
            före? Det var ju ja-sidans argument för att vi skulle gå med i
            EU - vi skulle gå med och påverka, inte lägga oss platt. Jag hoppas
            att regeringen inte kommer att agera så här i framtiden utan våga
            gå före!
          </note>
          <note n="1f3c4cd6">
            Överläggningen var härmed avslutad.
          </note>
          <note n="0129476e">
            Beslut
          </note>
          <note n="256155c2">
            JuU17 Anslag till Brottsförebyggande rådet, m.m.
          </note>
          <note n="8673025a">
            Mom. 3 (BRÅ:s inriktning)
          </note>
          <note n="1bdc0c68">
            1. utskottet
          </note>
          <note n="7abc9520">
            2. res. 2 (v)
          </note>
          <note n="3b5b9e6e">
            Votering:
          </note>
          <note n="4c11641c">
            273 röster för utskottet
          </note>
          <note n="ab0254f2">
            17 röster för res. 2
          </note>
          <note n="ae519695">
            59 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="bfa9c999">
            För utskottet: 138 s, 69 m, 21 c, 19 fp, 14 mp,
          </note>
          <note n="2e811fbc">
            12 kds
          </note>
          <note n="a24b88f3">
            För res. 2: 17 v
          </note>
          <note n="d6a2a069">
            Frånvarande: 23 s, 11 m, 6 c, 7 fp, 5 v, 4 mp,
          </note>
          <note n="54488470">
            3 kds
          </note>
          <note n="203280bf">
            Mom. 5 (inriktningen av kriminalpolitiken)
          </note>
          <note n="079e5d31">
            Proposition ställdes först beträffande utskottets hemställan
            och därefter ifråga om motiveringen.
          </note>
          <note n="c56ed401">
            Hemställan:
          </note>
          <note n="1bdc0c68">
            1. utskottet
          </note>
          <note n="2d6b8198">
            2. res. 6 (m)
          </note>
          <note n="3b5b9e6e">
            Votering:
          </note>
          <note n="eb56e268">
            218 röster för utskottet
          </note>
          <note n="bc478f14">
            69 röster för res. 6
          </note>
          <note n="0314243b">
            4 avstod
          </note>
          <note n="abd2f406">
            58 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="1967eb23">
            För utskottet: 139 s, 18 c, 19 fp, 17 v, 14 mp,
          </note>
          <note n="26b01c0d">
            11 kds
          </note>
          <note n="dcbd0494">
            För res. 6: 69 m
          </note>
          <note n="5c6f85cf">
            Avstod: 3 c, 1 kds
          </note>
          <note n="9da737bd">
            Frånvarande: 22 s, 11 m, 6 c, 7 fp, 5 v, 4 mp,
          </note>
          <note n="54488470">
            3 kds
          </note>
          <note n="27263d03">
            Motiveringen:
          </note>
          <note n="d0fe5602">
            Godkännande av
          </note>
          <note n="7ea6fd15">
            1. utskottets motivering
          </note>
          <note n="5b4e16db">
            2. motiveringen i res. 4 (c)
          </note>
          <note n="3b5b9e6e">
            Votering:
          </note>
          <note n="a0e17f5a">
            195 röster för utskottet
          </note>
          <note n="bb493b66">
            21 röster för res. 4
          </note>
          <note n="6bfc48a0">
            75 avstod
          </note>
          <note n="abd2f406">
            58 frånvarande
          </note>
          <note n="b63e804e">
            Kammaren biföll utskottets motivering.
          </note>
          <note n="e39fe620">
            Partivis fördelning av rösterna:
          </note>
          <note n="866ad402">
            För utskottet: 139 s, 6 m, 19 fp, 17 v, 14 mp
          </note>
          <note n="d2774e6c">
            För res. 4: 21 c
          </note>
          <note n="804b6a55">
            Avstod: 63 m, 12 kds
          </note>
          <note n="9da737bd">
            Frånvarande: 22 s, 11 m, 6 c, 7 fp, 5 v, 4 mp,
          </note>
          <note n="54488470">
            3 kds
          </note>
          <note n="0bb08c5f">
            Övriga moment
          </note>
          <note n="7d8cb526">
            Kammaren biföll utskottets hemställan.
          </note>
          <note n="751b4db6">
            JuU18 Anslag till åklagarväsendet, m.m.
          </note>
          <note n="0aeb336d">
            Mom. 1-2
          </note>
          <note n="7d8cb526">
            Kammaren biföll utskottets hemställan.
          </note>
          <note n="de1d21ef">
            Mom. 3 (anslag till Åklagarmyndigheterna)
          </note>
          <note n="1bdc0c68">
            1. utskottet
          </note>
          <note n="59894ae8">
            2. res. (mp).
          </note>
          <note n="3b5b9e6e">
            Votering:
          </note>
          <note n="27dc7f7f">
            277 röster för utskottet
          </note>
          <note n="c0cd8488">
            14 röster för res.
          </note>
          <note n="abd2f406">
            58 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="8462a87c">
            Partivis fördelning av rösterna
          </note>
          <note n="f807eea8">
            För utskottet: 139 s, 69 m, 21 c, 19 fp, 17 v,
          </note>
          <note n="cda1851c">
            12kds
          </note>
          <note n="691ad028">
            För res.: 14 mp
          </note>
          <note n="9da737bd">
            Frånvarande: 22 s, 11 m, 6 c, 7 fp, 5 v, 4 mp,
          </note>
          <note n="54488470">
            3 kds
          </note>
          <note n="0c9f1edb">
            JuU19 Anslag till rättshjälp, m.m.
          </note>
          <note n="20f2b3d9">
            Mom. 3 (anslag till rättshjälpskostnader)
          </note>
          <note n="1bdc0c68">
            1. utskottet
          </note>
          <note n="d5600606">
            2. res. 2 (m)
          </note>
          <note n="3b5b9e6e">
            Votering:
          </note>
          <note n="93476654">
            222 röster för utskottet
          </note>
          <note n="08801c50">
            69 röster för res. 2
          </note>
          <note n="abd2f406">
            58 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="7bac4872">
            För utskottet: 139 s, 21 c, 19 fp, 17 v, 14 mp,
          </note>
          <note n="2e811fbc">
            12 kds
          </note>
          <note n="b4784e6b">
            För res. 2: 69 m
          </note>
          <note n="9da737bd">
            Frånvarande: 22 s, 11 m, 6 c, 7 fp, 5 v, 4 mp,
          </note>
          <note n="54488470">
            3 kds
          </note>
          <note n="9e35004e">
            Mom. 5 (privatisering av allmänna advokatbyråer)
          </note>
          <note n="1bdc0c68">
            1. utskottet
          </note>
          <note n="6103573d">
            2. res. 3 (m, kds)
          </note>
          <note n="3b5b9e6e">
            Votering:
          </note>
          <note n="2a5d4036">
            209 röster för utskottet
          </note>
          <note n="6ba3b767">
            81 röster för res. 3
          </note>
          <note n="ae519695">
            59 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="ba6b756a">
            För utskottet: 139 s, 21 c, 18 fp, 17 v, 14 mp
          </note>
          <note n="741861c1">
            För res. 3: 69 m, 12 kds
          </note>
          <note n="5cf3cdc6">
            Frånvarande: 22 s, 11 m, 6 c, 8 fp, 5 v, 4 mp,
          </note>
          <note n="54488470">
            3 kds
          </note>
          <note n="f04210f2">
            LU4 Uthyrning och utlåning av upphovsrättsligt skyddade verk,
            m.m.
          </note>
          <note n="7d8cb526">
            Kammaren biföll utskottets hemställan.
          </note>
          <note n="8e36d426">
            11 § Ny marknadsföringslag
          </note>
          <note n="995dd3be">
            Föredrogs
          </note>
          <note n="a202047f">
            Lagutskottets betänkande 1994/95:LU16
          </note>
          <note n="90f9aca2">
            Ny marknadsföringslag (prop. 1994/95:123)
          </note>
          <note n="2e4fe64c">
            Anf. 123 BIRGITTA CARLSSON (c)
          </note>
          <note n="af446491">
            Herr talman! Vi skall nu behandla lagutskottets betänkande 1994/95:LU16
            Ny marknadsföringslag.
          </note>
          <note n="00100077">
            Detta är ett förslag till ny marknadsföringslag som ersätter
            1975 års marknadsföringslag.
          </note>
          <note n="2ef7c9b5">
            I stort sett är vi överens om detta förslag från utskottet. Utskottet
            har vid behandlingen av detta ärende gjort vissa förändringar,
            bl.a. har tiden för ikraftträdandet flyttats från den 1 juli 1995
            till den 1 januari
          </note>
          <note n="0f843731">
            1996 på grund av att utskottet beslutat tillstyrka bl.a.
          </note>
          <note n="e19a50f0">
            ett yrkande i vår motion från Centern, L16. Det är viktigt att
            dessa förändringar vad gäller "faktureringar av obeställda varor"
            är gjorda med tanke på den stora olägenhet de har medfört för
            många näringsidkare.
          </note>
          <note n="aeffaedd">
            Många företag har upplevt det mycket irriterande att de erhållit
            fakturor eller orderbekräftelser för varor som de inte har beställt.
            Det gäller inte minst påstådda beställningar av annonsering i
            olika kataloger. I de fallen har det regelmässigt skickats ut
            fakturor eller orderbekräftelser innan någon produkt har färdigställts.
            Just detta har jag själv utsatts för av flera aktörer, då jag
            tidigare skött administrationen åt ett mindre företag. Under de
            år jag arbetade med detta erhöll jag åtskilliga fakturor och orderbekräftelser.
            Vid flera tillfällen var det svårt att nå dessa företag, och vid
            kontakt var de dessutom vid flera tillfällen mycket otrevliga
            för att vårt företag inte ville godkänna deras försök att tvinga
            oss att annonsera i deras katalog.
          </note>
          <note n="cc33623e">
            Det är därför med stor tillfredsställelse jag kan konstatera
            vad utskottet skriver: "Enligt utskottets mening föreligger ett
            behov av lagstiftning som kan motverka negativa säljmetoder i
            form av fakturaskojeri på ett effektivare sätt än vad straffbestämmelserna
            i brottsbalken och generalklausulen om otillbörlig marknadsföring
            kan göra. Utskottet förordar att regeringen snarast möjligt framlägger
            ett förslag till rättslig reglering i nu angivet syfte."
          </note>
          <note n="13aea2bf">
            Med den skrivningen har vi fått en del av vår motion tillgodosedd.
          </note>
          <note n="5930467d">
            Herr talman! Jag vill yrka bifall till reservation 3
          </note>
          <note n="147ba2e5">
            om diskriminerande reklam, som behandlar resten av vår motion.
          </note>
          <note n="b21736ab">
            Vi i Centern tycker att vi nu är mogna att gå vidare med att
            förbjuda diskriminerande reklam. I vår motion har vi tagit upp
            detta. Man kan inte välja bort reklamen. Den möter vi överallt
            - i tidningar, på TV
          </note>
          <note n="420d4d34">
            och på annonspelare. Därför tycker vi att det är extra angeläget
            att vi från samhällets sida sätter gränser och visar att vi inte
            accepterar vilken reklam som helst.
          </note>
          <note n="4ad8c9e2">
            Samhället måste reagera kraftigare på reklam som är kränkande
            och nedvärderande. Vi anser att övertrampen i dag är värre än
            tidigare. Det förekommer inte bara reklam där kvinnor framställs
            på ett kränkande sätt, utan det är inte heller ovanligt med etniskt
            och religiöst kränkande reklam i vissa sammanhang.
          </note>
          <note n="16101e54">
            Vi har i dag nått den gräns där lagstiftning mot kränkande reklam
            känns påkallad. Vi måste sätta gränser för vad vi tillåter. Lagstiftning
            är inte tillräckligt. Vi måste fortsätta med opinionsbildning.
            Lagreglering och självsanering skall inte ställas mot varandra
            utan ses som kompletterande varandra. En lagreglering kommer bara
            åt de grövsta övertrampen. Även med en lagstiftning har branschen
            ett ansvar att diskutera och skapa normer för god reklamsed.
          </note>
          <note n="eb4a18d5">
            I Norge där man sedan lång tid har lagreglering har man goda
            erfarenheter av just denna kombination av lagstiftning och egenåtgärder.
            Inte minst med tanke på en ökad internationalisering är det viktigt
            att försöka få en enhetlighet i de gränser och kriterier vi ställer
            för vad som är tillåtet respektive övertramp.
          </note>
          <note n="21eefb78">
            Sverige har genom olika internationella konventioner åtagit sig
            att motverka diskriminering av olika slag. Övriga nordiska länder
            har genom lagstiftning möjligheter att ingripa mot diskriminerande
            reklam.
          </note>
          <note n="46671216">
            Sverige borde därför eftersträva att vi uppfyller våra internationella
            åtaganden inom detta område.
          </note>
          <note n="e5b18ba3">
            Därför bör regeringen tillsätta en parlamentarisk utredning med
            uppgift att ytterligare bereda frågan och föreslå reglering mot
            diskriminerande reklam.
          </note>
          <note n="1d843d9e">
            Herr talman! Med det anförda yrkar jag än en gång bifall till
            reservation 3.
          </note>
          <note n="2faf8c03">
            Anf. 124 TANJA LINDERBORG (v)
          </note>
          <note n="961b7217">
            Herr talman! Jag skall först be att få yrka bifall till reservation
            2 avseende mom. 9.
          </note>
          <note n="28d94723">
            När vi nu står i begrepp att fatta beslut om en ny marknadsföringslag
            tycker jag att det är beklagligt att regeringen inte har orkat
            föreslå lagstiftning mot diskriminerande reklam.
          </note>
          <note n="f835b1c8">
            Redan för 20 år sedan väcktes ett antal motioner med förslag
            till lagstiftning mot könsdiskriminerande reklam. 1975/76 års
            riksmöte gav regeringen i uppdrag att komma med ett sådant lagförslag.
            Därefter har ärendet - som jag ser det - dragits i långbänk med
            hjälp av kommittébetänkande, rapporter och slutligen
          </note>
          <note n="1d72df8b">
            Civildepartementets promemoria Diskriminerande reklam som kom
            till den slutsatsen, att skäl talar för att i lag införa möjligheter
            att ingripa mot diskriminerande reklam.
          </note>
          <note n="d54e360b">
            Vänsterpartiet delar den uppfattningen. Det finns ett klart behov
            av lagstiftning inom området. Många människor känner sig kränkta
            av framställningar av kvinnor som rena sexualobjekt. Reklam som
            innehåller inslag av diskriminering på grund av ras och religion
            har också börjat förekomma, om än i begränsad omfattning hittills.
            Alla dessa reklammetoder är fullständigt oacceptabla i vårt samhälle.
            Sverige har, som
          </note>
          <note n="1b368095">
            Birgitta Carlsson nämnde i sitt anförande, genom olika internationella
            konventioner åtagit sig att motverka diskriminering av olika slag.
          </note>
          <note n="24f5c259">
            Vi lär oss obestridligen att bemöta människor utifrån hur de
            framställs. Reklam bevarar ofta föråldrade kvinnobilder. Personligen
            är jag hjärtligt trött på reklam där kvinnor framställs som okunniga
            fjollor -
          </note>
          <note n="0348322b">
            det är alltså fråga om ett klart könsrollsbevarande. Jag är också
            oerhört trött och less på den alltmer förekommande sexualiserade
            reklamen. Jag vet inte om ni minns reklamen i TV för Palmolive
            för ett par år sedan. Inslaget bara droppade in i vardagsrummet.
            En ung vacker flicka höll upp en tvålflaska som var formgiven
            som en penis. Den sprutade skum över hela hennes kropp. Detta
            skum ringlade sig som en orm över kroppen. Det reklaminslaget
            upprörde mig och många andra kvinnor. Vi kände oss djupt kränkta.
          </note>
          <note n="4f74a5bf">
            Reklam riktar sig oftast till ungdomar, barn och kvinnor. Det
            handlar om människor som är lättpåverkade för att de är unga och
            på väg att hitta en identitet och det handlar om oss kvinnor som
            faktiskt har ett omättligt behov av att tillfredsställa just andras
            behov.
          </note>
          <note n="2e381ff0">
            De grupper som reklamen oftast riktar sig till är de grupper
            som lättast tar åt sig av exempelvis könsdiskriminerande mönster.
          </note>
          <note n="1eb55d74">
            Jag tror förresten inte heller att männen tycker att det är särskilt
            roligt att utnyttjas i reklam för exempelvis Tipstjänst. De sitter
            i en skitig - förlåt uttrycket
          </note>
          <note n="cef774f8">
            - undertröja med en ölburk och tipskupong framför
          </note>
          <note n="0c7b1ce3">
            TV:n och bara väntar på att Tipsextra skall börja.
          </note>
          <note n="859782ee">
            Männen talar dock inte om att de känner sig kränkta.
          </note>
          <note n="05828e03">
            Det kan bero på att männen inte är lika vana vid att uttrycka
            känslor som vi kvinnor är.
          </note>
          <note n="4777df83">
            Herr talman! Som jag inledningsvis nämnde har behov av lagstiftning
            mot diskriminerande reklam påtalats vid flera tillfällen sedan
            en lång tid tillbaka.
          </note>
          <note n="69047d58">
            Det har väckts motioner i riksdagen. Det har kommit rapporter
            från Konsumentverket, och det har inte minst förekommit opinionsyttringar
            från olika organisationer, framför allt från kvinnoorganisationer.
          </note>
          <note n="7b2c1031">
            Från näringslivets sida har man emellertid hela tiden varit starkt
            kritisk till en sådan lagstiftning. Om man är litet konspiratoriskt
            lagd kanske man kan ana att näringslivets etiska råd inrättades
            av rädsla för lagstiftning. Därmed ansåg man att näringslivets
            egna åtgärder skulle vara tillräckliga. Det har nu gått nästan
            sex år sedan rådet inrättades. Det har säkert åstadkommit en hel
            del; det erkännandet tycker jag att rådet skall ha. Men det går
            inte att bortse från det faktum att den kränkande och diskriminerande
            reklamen finns kvar. Den har blivit alltmer påträngande.
          </note>
          <note n="691c6961">
            Den dyker upp i våra TV-apparater i våra hem vid snart sagt alla
            tider på dygnet.
          </note>
          <note n="1b4c41de">
            Om man från statsmakternas sida klart säger ifrån att vi i vårt
            samhälle inte tolererar diskriminerande reklam och att sådana
            reklammetoder kan leda till förbud i domstol finns det säkert
            anledning att anta att näringsidkarna blir mer försiktiga i valet
            av marknadsföringsmetoder. Lagstiftningen har ju också ett preventivt
            syfte.
          </note>
          <note n="d0cfb6fd">
            Att det krävs en grundlagsändring för att man skall kunna ingripa
            mot diskriminerande reklam har klargjorts av konstitutionsutskottet.
            Det böjer jag mig självfallet för. Men jag anser att det inte
            får utgöra något hinder för att en lagstiftning äntligen kommer
            till stånd. Regeringen bör snarast återkomma till riksdagen med
            förslag till lagstiftning mot diskriminerande marknadsföring och
            med förslag till den grundlagsändring som kan bli nödvändig på
            grund av denna lagstiftning. Det blir i så fall inte första gången
            som man ändrar grundlagen för en angelägen sak.
          </note>
          <note n="38bea29b">
            Enligt min mening är det inte nödvändigt att använda ytterligare
            pengar och tid för en parlamentarisk utredning, som Centerpartiet
            yrkar. Frågan har faktiskt utretts i 20 år. Jag avslutar med att
            än en gång yrka bifall till reservation 2, mom. 9.
          </note>
          <note n="2f7e629f">
            Anf. 125 YVONNE RUWAIDA (mp)
          </note>
          <note n="f65fe24e">
            Herr talman! Reklam påverkar. Jag tänker på alla dessa trådsmala
            tjejer som vi ser i reklamen och på det slanka skönhetsideal som
            inte många kan uppnå.
          </note>
          <note n="cb906936">
            Som ung tjej vill man bli som dem och uppnå detta skönhetsideal.
            Dessa modeller är nästan som en del av dem själva.
          </note>
          <note n="31b6919b">
            Många tjejer har på grund av reklamens påverkan faktiskt drivits
            till anorexi eller bulimi. De får ett sämre självförtroende eftersom
            de inte kan leva upp till detta skönhetsideal.
          </note>
          <note n="e9c02eda">
            Reklam påverkar på många olika sätt. Skönhetsidealet är en sida.
            Vi människor är inga maskiner som kan sålla bort det som är dåligt
            med reklam. Man kan inte säga: Det här angår inte mig; jag påverkas
            inte.
          </note>
          <note n="e781ff9a">
            Vi är människor och inte maskiner, och vi påverkas. Reklamen
            utgör i många fall en sorts livsstilspropaganda. Många människor,
            inte minst unga, saknar både kraft och förmåga att värja sig emot
            den. Dessutom översköljs vi av reklam som ibland har en sådan
            intensitet att den riskerar att kränka människors integritet.
          </note>
          <note n="95fe5093">
            Vi i Miljöpartiet vill att regeringen tillsätter en utredning
            som kommer med förslag om hur man kan minska kränkningar av människans
            integritet och öka möjligheterna för människorna att slippa reklam.
          </note>
          <note n="f5c23bfa">
            Dessutom vill vi att utredningen skall titta på hur den livsstilspropaganda
            som sköljer över vuxna, barn och ungdomar påverkar normer och
            beteenden i samhället. Då tänker vi bl.a. på konsumtionen.
          </note>
          <note n="b5bc6e69">
            Tanja Linderborg, från Vänsterpartiet, har sagt det mesta som
            jag skulle vilja säga när det gäller diskriminerande reklam. Vi
            vill, precis som Vänsterpartiet, att regeringen återkommer med
            förslag till lagstiftning mot diskriminerande marknadsföring och
            förslag till de grundlagsändringar som kan bli nödvändiga på grund
            av denna lagstiftning.
          </note>
          <note n="04dd570f">
            Precis som Tanja Linderborg påpekade har det i många sammanhang
            visat sig att man har kunnat ändra grundlagen när det har gällt
            en angelägen lagstiftning. Och att förbjuda diskriminerande reklam
            är verkligen angeläget.
          </note>
          <note n="d5c4f565">
            Vi kan titta på andra länder, t.ex. nordiska länder.
          </note>
          <note n="079916c3">
            De har i dag en lagstiftning som gör att man kan ingripa mot
            könsdiskriminerande reklam. I grund och botten handlar detta om
            principen om alla människors lika värde.
          </note>
          <note n="22048298">
            Jag yrkar bifall till reservation nr 2, som är gemensam med Vänsterpartiet,
            och till reservation nr 4.
          </note>
          <note n="0f261544">
            Vi kommer från Miljöpartiet att återkomma angående den motion
            som handlar om hur vi kan få en miljövänligare konsumtion och
            om hur vi som konsumenter kan få fullständig information om de
            varor som vi köper, delvis även i marknadsföringen.
          </note>
          <note n="a931ac71">
            Tack!
          </note>
          <note n="52820718">
            Anf. 126 BENGT KRONBLAD (s)
          </note>
          <note n="ebde6e05">
            Herr talman! Marknadsföringslagstiftningen syftar, enligt oss
            socialdemokrater, till att stärka konsumenternas ställning. Redan
            under 1970-talet vidgades synen på konsumenternas roll. Konsumenterna
            hade i lagstiftningen tidigare främst uppmärksammats som användare
            och brukare av varor och tjänster. Nu vidgades synen på konsumenternas
            roll. Det var bl.a.
          </note>
          <note n="83238b3f">
            konsumenternas ökade köpkraft, utbudet av varor och tjänster,
            den omfattande reklamen och svårigheterna för konsumenterna att
            överblicka utbudet och värdera olika alternativ som låg bakom
            ambitionshöjningen i konsumentskyddslagstiftningen.
          </note>
          <note n="4af76620">
            Sedan mitten av 1970-talet, då den nu gällande marknadsföringslagen
            tillkom, har utvecklingen mot en alltmer svåröverskådlig och komplicerad
            marknad tilltagit. Den ökande internationaliseringen och EU-
          </note>
          <note n="3fe74a3f">
            inträdet har skärpt konkurrensen på marknaden. Såväl konkurrenslagstiftningen
            som marknadsföringslagstiftningen är i behov av en modernisering
            och en anpassning till de nya förhållandena.
          </note>
          <note n="c692c880">
            Konkurrenslagstiftningen har nyligen reformerats.
          </note>
          <note n="1b503de0">
            Nu går vi vidare med marknadsföringsområdet.
          </note>
          <note n="7102b4aa">
            Den nya lagen syftar till att främja konsumenternas och näringsidkarnas
            intressen i samband med näringsidkarnas marknadsföring av varor,
            tjänster och andra nyttigheter samt att motverka marknadsföring
            som är otillbörlig mot konsumenter eller näringsidkare.
          </note>
          <note n="1b29a161">
            Herr talman! I korthet innebär den nya lagstiftningen:
          </note>
          <note n="4ef926f4">
            - att de vitessanktionerade generalklausulerna från den gamla
            lagen bibehålls,
          </note>
          <note n="404bb5ee">
            - att det införs särskilda regler med konkreta förbud mot och
            krav på vissa marknadsföringsåtgräder,
          </note>
          <note n="a49dbf6c">
            - att överträdelser av dessa förbud kan medföra att näringsidkaren
            ådöms en marknadsstörningsavgift,
          </note>
          <note n="59ad1143">
            - att skadeståndsreglerna utvidgas så att skadestånd även kan
            utgå till andra näringsidkare än konkurrenter till den felande
            näringsidkaren samt till konsumenterna - även överträdelse av
            ett åläggande att lämna vissa informationer kan medföra skadeståndsskyldighet,
          </note>
          <note n="aed67d77">
            - att ett tvåinstanssystem införs i marknadsföringsmål, med Stockholms
            tingsrätt som första instans och Marknadsdomstolen som andra och
            sista instans,
          </note>
          <note n="bde7b074">
            - att Konsumentombudsmannens primära talerätt när det gäller
            förbud och ålägganden avskaffas. I mål om marknadsstörningsavgifter
            har Konsumentombudsmannen primär talerätt. Om Konsumentombudsmannen
            inte utnyttjar denna talerätt kan enskilda näringsidkare som berörs
            av överträdelsen och en sammanslutning av näringsidkare föra talan
            i målet.
          </note>
          <note n="65f2c462">
            Herr talman! Låt mig nu kommentera de fem reservationer som har
            fogats till betänkandet. Den första handlar om efterbildningar.
            Reservanten anför att det skall vara en produkts funktion, kvalitet,
            säkerhet samt miljö- och hälsoanpassning som bör beaktas när man
            bedömer om konsumenten vilseleds. Reservanten menar att regeringens
            förslag bör kompletteras i detta syfte och att vilseledande efterbildningar
            inte får användas vid marknadsföring.
          </note>
          <note n="2c72f5a9">
            Det är enligt svensk rätt i princip tillåtet att efterbilda en
            annan näringsidkares prestationer, kännetecken eller andra objekt
            när det efterbildade objektet inte är skyddat enligt den immaterialrättsliga
            speciallagstiftningen. Det kan gälla både patentregler och varumärkesskydd.
            Att använda en sådan efterbildning vid marknadsföring kan emellertid
            utgöra otillbörlig marknadsföring om efterbildningen används på
            ett vilseledande sätt.
          </note>
          <note n="6851ef8e">
            Regeringens förslag innebär att en näringsidkare vid marknadsföring
            inte får använda efterbildningar som är vilseledande genom att
            de lätt kan förväxlas med någon annan näringsidkares kända eller
            särpräglade produkter, såvida det inte rör efterbildningar som
            huvudsakligen har som syfte att göra produkten funktionell.
          </note>
          <note n="a230841b">
            I den senare delen innebär detta att t.ex. reservdelar till välkända
            bilmärken kan tillverkas och säljas av andra än bilfabrikanter
            och deras auktoriserade återförsäljare. För övrigt är det föreslagna
            förbudet utformat så att det faller inom ramen för marknadsdomstolens
            praxis, och det ligger även i linje med
          </note>
          <note n="4e9d26cd">
            Sveriges konventionsförpliktelser.
          </note>
          <note n="b4e8ae45">
            Utskottet anser att regeringens förslag i sak överensstämmer
            med yrkandet i motion L18, som därmed får anses tillgodosett.
          </note>
          <note n="34c2d21a">
            Herr talman! Jag vill göra några ytterligare kommentarer i fråga
            om den diskriminerande reklamen, som tas upp i reservationerna
            2 och 3 och som redan har tagits upp i debatten.
          </note>
          <note n="568bbef5">
            I flera motioner framförs krav på skärpt lagstiftning mot diskriminerande
            reklam och att riksdagen skall ge regeringen till känna att man
            bör återkomma med ett sådant förslag.
          </note>
          <note n="78c45391">
            Med diskriminerande reklam brukar i första hand avses könsdiskriminerande
            reklam, varvid man skiljer på kränkande och schabloniserande reklam.
            Typiska exempel är bilder där kvinnan utnyttjas som blickfång
            eller som utnyttjar sexuella anspelningar och ger löften som inte
            har med produkten att skaffa. Diskriminerande reklam kan också
            gälla framställningar som återspeglar ett föråldrat könstänkande
            liksom reklam i fråga om ras, religion, nationalitet, m.m.
          </note>
          <note n="8705a0f1">
            Någon lagstiftning som gör det möjligt att ingripa mot könsdiskriminerande
            eller annan diskriminerande reklam finns i dag inte. Regeringen
            lägger heller inte nu fram någon ny lagstiftning med förbud mot
            diskriminerande reklam. En sådan lagstiftning kan inte införas
            utan grundlagsändringar. Det innebär att det för ett ingripande
            mot diskriminerande reklam också i fortsättningen skall krävas
            att åtgärden är otillbörlig mot konsumenter eller näringsidkare.
          </note>
          <note n="883f6d75">
            Lagutskottet har ingen annan uppfattning än motionärerna i denna
            fråga, utan anser att reklam med inslag av diskriminering i olika
            former är helt oacceptabel. Genom konstitutionsutskottets yttrande
            är det klarlagt att en laglig möjlighet till ingripande mot diskriminerande
            reklam kräver grundlagsändringar som innebär inskränkningar i
            tryckfrihetens och yttrandefrihetens grundvalar. Mot denna bakgrund
            bör enligt lagutskottets mening lagstiftning komma i fråga endast
            om detta framstår som det enda alternativet för att komma till
            rätta med det här stora problemet.
          </note>
          <note n="d4139d2e">
            Utskottet anser att situationen för närvarande inte kan anses
            vara så allvarlig att inskränkningar av de grundlagsfästa rättigheterna
            oundgängligen behövs för att komma till rätta med problemen vad
            avser diskriminerande reklam. Bl.a. bör det vara möjligt att skärpa
            de insatser som sker genom egenåtgärder inom näringslivet, t.ex.
            genom Näringslivets etiska råd mot könsdiskriminerande reklam.
            Andra former av diskriminerande reklam tas upp av Marknadsetiska
            rådet, som är ett överbranschetiskt råd som behandlar frågor av
            principiell karaktär.
          </note>
          <note n="f6b99703">
            Utskottet konstaterar också att regeringen noga kommer att följa
            utvecklingen. Om inte näringslivets egenåtgärder kan stävja den
            diskriminerande reklamen finns det enligt regeringen anledning
            att på nytt ta upp frågan om åtgärder mot denna.
          </note>
          <note n="862d84e9">
            Herr talman! Reservation 4 handlar om en utredning om reklamens
            påverkan. Motionären vill att regeringen, bl.a. mot bakgrund av
            att marknadsföringen blivit mer internationell och gränsöverskridande,
            tillsätter en utredning bl.a. med uppgift att ge förslag om hur
            man kan minska kränkningar av människors integritet och öka deras
            möjligheter att slippa reklam t.ex. i TV och radio, m.m.
          </note>
          <note n="aedc9f1b">
            Utskottet konstaterar att det genomförs en rad forskningsprojekt
            inom ramen för konsumentforskningen. I den mån dessa projekt skulle
            påvisa ett behov av ytterligare utredningar utgår utskottet från
            att Konsumentverket eller regeringen tar erforderliga initiativ
            härtill.
          </note>
          <note n="a4de6800">
            Herr talman! I reservation 5 behandlas frågan om bevisbördan
            i marknadsföringsmål. Motionärerna vill att det skall införas
            en regel om omvänd bevisbörda i marknadsföringsmål. Motionärerna
            anser att det behövs en sådan regel beträffande vederhäftighet
            när det gäller sakuppgifter i marknadsföringen.
          </note>
          <note n="ff25f3d5">
            Utskottet anser i likhet med regeringen att det inte bör införas
            någon regel om omvänd bevisbörda i dessa mål. Många bevisbördeproblem
            är invecklade och inte lämpade för en enkel anvisning i lagstiftningen.
            Frågorna avgörs också enligt utskottets mening bättre av de rättstillämpande
            organen. Att i dessa fall lagreglera en enda bevisregel, som dessutom
            är oomtvistad och väl etablerad som i detta fall, kan leda till
            svårigheter och framstår som helt onödigt.
          </note>
          <note n="2cfddc93">
            Herr talman! Fakturaskojeri förekommer tyvärr på så sätt att
            en företagare eller privatperson faktureras utan att ha beställt
            en vara eller en tjänst. I ett antal motioner tas denna fråga
            upp.
          </note>
          <note n="59afe22a">
            Marknadsföringsutredningen föreslog en katalogregel som innebär
            ett uttryckligt förbud mot att skicka fakturor och liknande handlingar
            och därigenom vilseleda mottagaren i fråga om att beställning
            har skett eller om att betalningsskyldighet föreligger, s.k. fakturaskojeri.
            Regeringen anser att en uttrycklig regel om detta inte är motiverad.
            I den mån ett sådant förfarande är att bedöma som marknadsföring
            bör det enligt regeringens mening kunna förbjudas med stöd av
            generalklausulen om otillbörlig marknadsföring.
          </note>
          <note n="87dcc368">
            Vid en uppvaktning inför lagutskottet har företrädare för Internationella
            handelskammarens svenska nationalkommitté framfört liknande synpunkter
            som motionärerna. Liknande synpunkter har också framförts av Sveriges
            Köpmannaförbund, Motorbranschens Riksförbund, Företagarnas Riksorganisation
            och Grossistförbundet Svensk Handel.
          </note>
          <note n="5115f15b">
            Negativa säljmetoder utgör ett allvarligt problem såväl på konsumentområdet
            som i relationerna mellan näringsidkare. Stora ansträngningar
            görs därför också från olika branschorganisationers sida för att
            komma till rätta med de problem som vissa oseriösa näringsidkare
            förorsakar.
          </note>
          <note n="f348f49d">
            Visserligen kan det i en del fall vara möjligt att komma åt de
            här problemen med hjälp av brottsbalkens bestämmelser om bedrägeri,
            men då krävs att det går att styrka skada hos mottagaren samt
            vinning och uppsåt hos näringsidkaren.
          </note>
          <note n="f6e34d98">
            Herr talman! Mot bakgrund av den uppmärksamhet som under lång
            tid ägnats åt problemet med fakturaskojeri borde regeringen enligt
            utskottets mening ha behandlat frågan mer utförligt i propositionen.
            Utskottet anser att det finns ett behov av lagstiftning som kan
            motverka negativa säljmetoder i form av fakturaskojeri på ett
            effektivare sätt än vad straffbestämmelserna i brottsbalken och
            generalklausulen om otillbörlig marknadsföring kan göra. Utskottet
            förordar att regeringen snarast möjligt lägger fram ett förslag
            till rättslig reglering i syfte att komma till rätta med det angivna
            problemet.
          </note>
          <note n="848d7394">
            Herr talman! Utskottet föreslår att den nya marknadsföringslagen
            träder i kraft först den 1 januari
          </note>
          <note n="99553765">
            1996, vilket är ett halvt år senare än vad regeringen har föreslagit
            i propositionen. Det är önskvärt att den ovan förordade rättsliga
            regleringen mot negativa säljmetoder kan träda i kraft samtidigt
            med den nya marknadsföringslagen.
          </note>
          <note n="591413c4">
            Herr talman! Med det anförda yrkar jag avslag på samtliga reservationer
            och bifall till utskottets hemställan.
          </note>
          <note n="b08aabd8">
            Anf. 127 TANJA LINDERBORG (v) replik
          </note>
          <note n="c8c63a52">
            Herr talman! Egentligen hade jag inte tänkt förlänga debatten
            mycket, men jag tyckte jag hörde
          </note>
          <note n="6697c74a">
            Bengt Kronblad säga att problemen med den kränkande reklamen
            inte var så allvarliga. Jag har då en fråga: Var går gränsen någonstans,
            Bengt Kronblad?
          </note>
          <note n="83d0b63b">
            Hur mycket skall vi tolerera innan vi vågar anta en lagstiftning
            i likhet med vad man har gjort i de andra nordiska länderna?
          </note>
          <note n="cb2e1670">
            Anf. 128 BENGT KRONBLAD (s) replik
          </note>
          <note n="60a94491">
            Herr talman! Jag ser mycket allvarligt på det som omnämns här.
            Det måste vara fråga om ett hörfel, för jag nämnde i mitt anförande
            att vi ser allvarligt på frågan.
          </note>
          <note n="53635b26">
            Anf. 129 ROLF ÅBJÖRNSSON (kds)
          </note>
          <note n="8b1e5844">
            Herr talman! Vi kristdemokrater sitter ju inte med i lagutskottet,
            men vi ansluter oss ändå till reservation
          </note>
          <note n="c9dcd00e">
            2 under mom. 9. Vi tycker att det är olyckligt att man inte har
            kunnat lösa frågan om diskriminerande reklam.
          </note>
          <note n="1e56a86f">
            Jag är personligen fullständigt övertygad om att tiden nu är
            mogen för att lagstifta i det här hänseendet. Det är möjligt att
            vi ännu inte riktigt har nått den absoluta smärtgränsen, men tendensen
            är fullständigt entydig. Jag är alldeles övertygad om att näringslivet
            inte kommer att klara det här. I det massmediala brus som gäller
            i dessa tider måste man utnyttja ganska osedvanliga medel för
            att höras och synas. Man tänjer gränser, man överträder tabu.
          </note>
          <note n="589851dd">
            Vad som på något sätt fick mig att vakna upp var
          </note>
          <note n="48789d87">
            Hennes &amp; Mauritz reklam på senhösten. En mycket ung flicka användes
            då i reklamen på ett sätt som gör att jag fortfarande inte riktigt
            begriper vad det var man ville väcka intresse för. Det måste ha
            varit dunkla krafter som man var ute efter, och det var på något
            sätt utomordentligt stötande.
          </note>
          <note n="cacb8d2c">
            Det finns anledning för lagstiftarna att ligga steget före och
            inte komma 10-15 år efteråt och försöka reparera saker och ting
            som kanske då inte är så alldeles lätt att hantera.
          </note>
          <note n="51410adc">
            Den här frågan har som sagt stötts och blötts i ett oändligt
            antal år, och i mångt och mycket har man i slutändan hängt upp
            sig på att det krävs en grundlagsändring. Det må så vara att konstitutionsutskottet
            har sagt att det är på det viset. Personligen är jag fullständigt
            övertygad om att det inte är så. När jag går igenom grundmaterialet
            i ärendet tycker jag mig kunna se att oberoende jurister säger
            att det inte krävs någon grundlagsändring, under det att politiker
            säger att en sådan krävs.
          </note>
          <note n="32789050">
            Vid en hearing som Civildepartementet ordnade i de här frågorna
            den 27 september 1993 formulerade en ung jurist, jur. kand. Cecilia
            Beck-Friis, det här ganska rätt upp och ner. Det skulle vara skönt
            om man någon gång började avmystifiera tryckfriheten. Det är fullständigt
            självklart att vi skall ha yttrandefrihet i det här landet och
            att det är en grundpelare i en demokrati, men det skall liksom
            inte ske till vilket pris som helst - jag skall dock inte nu dra
            in barnpornografi och annat som vi behöver dras med av det här
            skälet. Cecilia Beck-Friis säger så här:
          </note>
          <note n="d00a7f29">
            "Slutsatsen av denna remisskritik måste alltså bli att könsdiskriminerande
            reklam är en grundlagsskyddad rättighet. Jag tyckte att det lät
            absurt. Så jag forskade efter vad grundlagar och förarbeten till
            grundlagarna säger.
          </note>
          <note n="2b5d0613">
            Tryckfrihetsförordningen kom 1949. Det som skyddas av den är
            ?yttranden som syftar till fri politisk debatt, fri nyhetsförmedling´
            och kulturell yttrandefrihet som ett komplement till detta. Reklam,
            sade man redan från början, står utanför det tryckfrihetsrättsliga
            grundlagsskyddet på grund av att syftet med reklam är att öka
            försäljningen av varor och öka den enskilda näringsidkarens vinst.
          </note>
          <note n="8e77fd11">
            - - -
          </note>
          <note n="e6919075">
            Slutsatsen är att något juridiskt hinder mot lagstiftning inte
            finns."
          </note>
          <note n="f6814054">
            Förmodligen är det inte konstigare än så. Men hur det nu än är
            med denna sak är det mitt partis fullständiga övertygelse att
            tiden är mogen för att göra något åt det här. Det är bara att
            ganska kvickt dra igenom det här. Några ytterligare utredningar
            är inte erforderliga.
          </note>
          <note n="2a8934bb">
            Anf. 130 BENGT KRONBLAD (s) replik
          </note>
          <note n="d52295bc">
            Fru talman! Jag skall inte replikera så mycket mot
          </note>
          <note n="6309552c">
            Rolf Åbjörnsson, men jag vill gärna med bestämdhet hävda att
            det här är mycket allvarligt och att vi med noggrannhet måste
            följa frågan. Det har också regeringen skrivit i sin proposition
            och utskottet understrukit. Det är också viktigt att slå vakt
            om grundlagens intentioner och de rättigheter som det där stadgas
            om.
          </note>
          <note n="6fdaab68">
            Men den egentliga anledningen till att jag begärde ordet var
            att Rolf Åbjörnsson sade att vi inte skall behöva vänta så länge.
            Han hade just läst om Hennes
          </note>
          <note n="f04426c9">
            &amp; Mauritz, och jag förstår att Rolf Åbjörnsson tillsammans med
            övriga kds-ledamöter först nu har vaknat upp inför detta. Det
            skulle inte behöva ta 15 år.
          </note>
          <note n="fa155dfd">
            Jag vill erinra om att propositionen är underskriven av regeringens
            nuvarande civilminister Marita
          </note>
          <note n="020fa280">
            Ulvskog. Fram till för sex och en halv månad sedan fanns det
            en annan civilminister vid namn Inger Davidson, och hon skulle
            ha haft möjlighet att ordna det här som minister i den dåvarande
            regeringen.
          </note>
          <note n="bd4e750f">
            Anf. 131 HENRIK S JÄRREL (m)
          </note>
          <note n="633b8bef">
            Fru talman! Den nya marknadsföringslagens syfte är, i likhet
            med den gamla, att främja konsumenternas och näringslivets intressen
            i samband med marknadsföring av produkter - dvs. varor, tjänster,
            fast egendom, arbetstillfällen och andra nyttigheter - och att
            motverka marknadsföring som är otillbörlig mot konsumenter och
            näringsidkare.
          </note>
          <note n="3d1ac54e">
            Det är ca 20 år sedan riksdagen hade att ta ställning till en
            marknadsföringslag. Under de år som förflutit sedan 1975 har nya
            erfarenheter vunnits, och en praxis utifrån den då antagna marknadsföringslagen
            har utvecklats.
          </note>
          <note n="219bc9ad">
            Genom anslutning till vissa internationella konventioner och
            vårt nyvunna medlemskap i den europeiska unionen har Sverige också
            åtagit sig att i viss utsträckning följa internationell och/eller
            europeisk norm- och praxisbildning när det gäller etiken inom
            marknadsföringens område.
          </note>
          <note n="15efa09a">
            Enkelt uttryckt kan man därför påstå att den nya marknadsföringslag
            som ligger på riksdagens bord och som vi inom kort skall ta beslut
            om här i kammaren, i allt väsentligt stadfäster en betydelsefull
            del av den generella praxis som kommit att utvecklas i samspelet
            mellan de i dessa fall rättsvårdande myndigheterna/domstolarna
            å ena sidan och näringsidkarna tillika med de marknadsanknutna
            branschorganen -
          </note>
          <note n="20a43bc1">
            med sina ganska betydande egenåtgärder - å den andra, allt detta
            under den tid som 1975 års marknadsföringslag varit i kraft.
          </note>
          <note n="48afbd3f">
            Vid sidan av det gamla systemet med vitessanktionerade generalklausuler,
            som nu behålls, tillförs också regler med konkreta förbud mot
            respektive krav på vissa marknadsföringsåtgärder. Skadeståndssanktionen
            mot näringsidkare utvidgas och möjligheten att utdöma s.k. marknadsstörningsavgift
            öppnas.
          </note>
          <note n="d2e60d1d">
            Processordningen i mål enligt marknadsföringslagen renodlas på
            så sätt, som har sagts här tidigare, att
          </note>
          <note n="40f1b528">
            Stockholms tingsrätt blir den enda och första instansen medan
            Marknadsdomstolen blir den andra och sista instansen.
          </note>
          <note n="8ee261fd">
            Lagutskottet ställer sig i huvudsak bakom regeringens förslag
            till ny marknadsföringslag. På vissa punkter, fru talman, har
            dock ett enigt utskott intagit avvikande mening genom några tillkännagivanden.
          </note>
          <note n="638be496">
            Därutöver förekommer några reservationer och ett kortfattat särskilt
            yttrande från de borgerliga partierna, som ansluter sig till ett
            motsvarande borgerligt yttrande i justitieutskottet angående den
            principiella synen på förekomsten av s.k. partssammansatta specialdomstolar,
            i detta fall alltså Marknadsdomstolen.
          </note>
          <note n="b9588090">
            Nu ville, som vi har hört, regeringen inte gå lika långt som
            Marknadsföringsutredningen i dess förslag
          </note>
          <note n="3db9ff0a">
            1993, nämligen till att också infoga en bestämmelse som förbjuder
            förekomsten av s.k. fakturaskojeri, dvs.
          </note>
          <note n="bcfc7736">
            vilseledande om betalningsskyldighet för icke beställda varor
            eller tjänster. Detta är ett betydande problem, fru talman, som
            årligen framför allt åsamkar näringslivet stora kostnader och
            som inte tillräckligt effektivt visat sig kunna beivras med stöd
            av brottsbalkens bedrägeriparagraf. Förhållandet har länge påpekats
            av näringslivets organisationer liksom av bl.a. oss moderater,
            inte minst genom ett flertal motioner, och det är därför glädjande
            att riksdagen nu, genom tillkännagivandet hos regeringen, inskärper
            behovet av en starkare reglering i detta hänseende.
          </note>
          <note n="a3588677">
            Vidare förordar ett enigt utskott att det, för bestämmande av
            s.k. marknadsstörningsavgift, i 24 §
          </note>
          <note n="5718fc9f">
            tydligt skall anges att årsomsättningen i vissa närmare angivna
            fall får uppskattas till ett skälighetsbelopp.
          </note>
          <note n="9362f15d">
            Slutligen förordar utskottet, med hänsyn till bl.a.
          </note>
          <note n="921776e0">
            de justeringar och tillägg som påfordras och den omställningstid
            som näringsidkarna med den nya lagen kan behöva, att ikraftträdandet
            flyttas fram från den 1
          </note>
          <note n="d2613127">
            juli 1995 till den 1 januari 1996.
          </note>
          <note n="9d8518ac">
            Fru talman! Med detta ber jag att få yrka bifall till lagutskottets
            hemställan i betänkande 16 och avslag på de till betänkandet fogade
            reservationerna.
          </note>
          <note n="5981e998">
            Anf. 132 INGER DAVIDSON (kds)
          </note>
          <note n="2dbaafa7">
            Fru talman! Det känns bra att vi har kommit så långt att riksdagen
            i dag kan ta ställning till en ny marknadsföringslag. Jag tror
            att det är en positiv sak för alla inblandade parter, men framför
            allt för konsumenterna, att vi får ett regelverk som är tydligare
            och att sanktionssystemet skärps.
          </note>
          <note n="5599633e">
            Eftersom förslaget togs fram under min tid på
          </note>
          <note n="38545c36">
            Civildepartementet har jag inga problem med att ställa mig bakom
            huvuddragen i betänkandet, men det finns ett område som jag inte
            var nöjd med då och som jag inte heller nu är nöjd med, och det
            gäller den fråga som har varit uppe i flera anföranden, nämligen
            lagstiftning mot kränkande reklam, som jag föredrar att kalla
            det.
          </note>
          <note n="53c88c8a">
            Jag hade hoppats att socialdemokraterna, som under alla år motionerat
            i den här frågan, skulle ha utnyttjat möjligheten att nu antingen
            föra in ett sådant här regelverk i marknadsföringslagen eller
            säga att man skall återkomma i en särskild lag. Det hade inte
            blivit några problem med att få igenom den i riksdagen, men s
            valde att passa igen - för vilken gång i ordningen, kan man fråga
            sig.
          </note>
          <note n="6d41f9d0">
            Jag hade också hoppats att vi skulle ha ansvarigt statsråd, Marita
            Ulvskog, här i dag. Det hade varit intressant att höra om hon
            internt har samma problem som jag hade i koalitionsregeringen
            med att få igenom det här förslaget. I stället är det en man som
            företräder socialdemokraterna i dag, trots att de flesta motioner
            som väckts genom åren har varit undertecknade av kvinnor. Jag
            tror faktiskt att det här går en gräns, eftersom det oftare är
            kvinnor än män som känner sig kränkta av reklamen.
          </note>
          <note n="95bf6eeb">
            Denna fråga har diskuterats på politisk nivå i över
          </note>
          <note n="69fe95a7">
            20 år. Det har gjorts ett antal utredningar, men de har inte
            lett till något resultat. På senare år har frågan om könsdiskriminerande
            reklam breddats till att också handla om kränkande reklam i vid
            bemärkelse, alltså också etniskt och religiöst kränkande reklam.
          </note>
          <note n="7e61d713">
            Varje gång frågan kommer upp är det svårt att få en saklig diskussion
            om behovet av att markera gränser på det här området. Det blir
            alltid en diskussion om yttrandefrihet, och så slås det fast att
            inga gränser kan sättas. Ibland tror jag faktiskt att en del politiker
            gömmer sig bakom yttrandefrihetsargumentet för att slippa ta ställning
            i sakfrågan. Det är nämligen långt ifrån alla jurister som är
            eniga om att det inte går att lagstifta mot kränkande reklam utan
            att ändra i grundlagen. Visserligen skulle man troligen inte komma
            åt den schabloniserande reklamen, alltså en del av den könsdiskriminerande
            reklamen, men grova övertramp av kränkande karaktär skulle en
            ny lag mycket väl kunna omfatta utan att man gick in och ändrade
            grundlagen.
          </note>
          <note n="bb226603">
            Frågan är alltså i första hand: Anser vi att det förekommer övertramp
            inom reklamvärlden som vi tror att det behövs lagstiftning för
            att komma åt? Det är en politisk fråga, som precis som alla andra
            kräver ett ärligt svar. Man kan inte samtidigt säga att man anser
            att det behövs ytterligare sanering av marknaden och sedan inte
            ta de politiska konsekvenserna av det.
          </note>
          <note n="e52bf541">
            I samband med att marknadsföringslagen utformades gjorde vi en
            grundlig genomgång av denna fråga, och då kom vi kristdemokrater
            fram till att vi tycker att det behövs en lagstiftning, inte som
            en ersättning för de egenåtgärder som finns i dag och som medverkar
            till en viss självsanering - det är helt klart - utan som ett
            komplement och en tydlig markering från statens sida. Det innebär
            inte att vi bortser från att det kan bli svåra gränsdragningsproblem.
            Vi tror inte heller att lagstiftning löser hela problemet. En
            levande debatt, opinionsbildning och attitydpåverkan är minst
            lika viktiga delar för att påverka utvecklingen.
          </note>
          <note n="a57117ad">
            Bengt Kronblad sade att man kan tänka sig en lagstiftning när
            det är det enda alternativ som återstår.
          </note>
          <note n="34ec1178">
            Ja, det som jag tycker att vi står inför nu är att alla de andra
            delar som man kan använda sig av har prövats.
          </note>
          <note n="77f0ca8f">
            Ändå är de flesta överens om att gränserna hela tiden tänjs,
            att effekterna blir grövre och att fler och fler människor känner
            sig kränkta av reklam som de inte kan undvika eller välja bort
            och som de uppfattar som ett intrång i den personliga integriteten.
          </note>
          <note n="be011868">
            Vi bekänner oss ju i Sverige ofta till en människosyn som säger
            att varje människas personliga värdighet måste respekteras. Jag
            menar att lagstiftning mot kränkande reklam helt enkelt handlar
            om att förbättra integritetsskyddet för den enskilda människan.
            Det skyddet finns inte på reklamområdet i dag. Därför finns det
            all anledning att i likhet med alla de övriga nordiska länderna,
            som vi har hört tidigare, införa en lagstiftning som gör det möjligt
            att ingripa mot reklam som reducerar människor till sexualobjekt
            utan människovärde eller som är kränkande utifrån människors etniska
            eller religiösa tillhörighet.
          </note>
          <note n="d54bf3eb">
            Fru talman! Eftersom kristdemokraterna inte har någon representant
            i lagutskottet yrkar jag bifall till reservation nr 2 från Vänsterpartiet
            och Miljöpartiet, som delvis har sin utgångspunkt i en motion
            från kds.
          </note>
          <note n="035975fc">
            Anf. 133 BENGT KRONBLAD (s)
          </note>
          <note n="448a313b">
            Fru talman! Inger Davidson redovisar litet av det historiska
            perspektivet i arbetet. Det är riktigt att marknadsföringslagen
            i viss mån började beredas under Inger Davidsons tid. Utredningen
            tillsattes av den tidigare socialdemokratiska regeringen. Jag
            förstår att Inger Davidson hade svårigheter i sin regering att
            få fram det budskap som hon redovisar i dag tillsammans med sina
            partivänner. Det är bra, för det innebär att vi har möjlighet
            att fortsätta en dialog. Det är precis så som den socialdemokratiska
            regeringen skriver, att alla dessa reklammetoder självfallet är
            helt oacceptabla i vårt svenska samhälle.
          </note>
          <note n="ade27a18">
            Inger Davidson undrar om vi kryper bakom grundlagarna. Det gör
            vi inte. Däremot är det viktigt att balansera frågor beträffande
            vad grundlagarna är till för och vad denna fråga behandlar.
          </note>
          <note n="244bd6d2">
            Inger Davidson var litet besviken över att det var en man som
            förde debatten. I det socialdemokratiska partiet väljer man inte
            efter man eller kvinna, även om man ibland funderar över detta
            med varannan. Vi har många duktiga kvinnor som hade kunnat ta
            denna debatt minst lika bra. Vi ser icke detta som en kvinnofråga.
            Vi ser det som en fråga om mänskliga rättigheter, oavsett om det
            gäller män eller kvinnor, vita eller svarta. Det är kanske där
            skillnaden ligger mellan
          </note>
          <note n="90b5e344">
            Inger Davidsons kds och ett socialdemokratiskt parti som ser
            till bredden och helheten.
          </note>
          <note n="b8fb3a2c">
            Anf. 134 INGER DAVIDSON (kds)
          </note>
          <note n="265597c0">
            Fru talman! Bengt Kronblad upprepar hela tiden att man icke accepterar
            detta. Han konstaterar att det finns reklam som går långt över
            gränserna och kränker människovärdet. Ändå säger han att han inte
            vill gå vidare. Men det är vad vi har kommit fram till, efter
            allt detta utredande och efter att grundligt ha gått igenom denna
            fråga. Jag var inte alls så övertygad från början - det skall
            jag gärna erkänna - som jag blev när jag läste alla lagtexter
            och allt utredningsmaterial som finns i denna fråga och tog del
            av alla brev och synpunkter som jag fick utifrån, av människor
            som hörde av sig och som känner sig kränkta av sådant som förekommer
            i reklamen i dag. Jag blev alltså övertygad under arbetets gång
            och därför försökte jag också i den förra regeringen verka för
            att vi skulle föreslå en lagstiftning. Jag lyckades icke med det.
          </note>
          <note n="3991f935">
            Därför hoppades jag att min socialdemokratiska efterträdare skulle
            göra det. Jag tror att hon har fått samma problem internt i denna
            regering som jag hade i den förra. Det är bara att beklaga.
          </note>
          <note n="1f3c4cd6">
            Överläggningen var härmed avslutad.
          </note>
          <note n="0129476e">
            Beslut
          </note>
          <note n="78ca8a2b">
            Mom. 9 (diskriminerande reklam)
          </note>
          <note n="1bdc0c68">
            1. utskottet
          </note>
          <note n="c2ae5a2c">
            2. res. 2 (v, mp)
          </note>
          <note n="ea59d142">
            3. res. 3 (c)
          </note>
          <note n="6ff281a9">
            Förberedande votering:
          </note>
          <note n="e5181e95">
            52 röster för res. 2
          </note>
          <note n="84e3b9f0">
            21 röster för res. 3
          </note>
          <note n="7496aa91">
            212 avstod
          </note>
          <note n="96408b3c">
            64 frånvarande
          </note>
          <note n="51047c4f">
            Kammaren biträdde res. 2.
          </note>
          <note n="a1bd6660">
            Huvudvotering:
          </note>
          <note n="81671fef">
            233 röster för
          </note>
          <note n="71c41680">
            41 röster för
          </note>
          <note n="7cd7f49d">
            23 avstod
          </note>
          <note n="72d9aacf">
            52 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="7eab2fa3">
            För utskottet: 142 s, 69 m, 1 c, 21 fp
          </note>
          <note n="d6b6ab88">
            För res. 2: 18 v, 14 mp, 9 kds
          </note>
          <note n="07c5ce32">
            Avstod: 20 c, 3 kds
          </note>
          <note n="9a5ca969">
            Frånvarande: 19 s, 11 m, 6 c, 5 fp, 4 v, 4 mp,
          </note>
          <note n="54488470">
            3 kds
          </note>
          <note n="731b1e03">
            Mom. 10 (utredning om reklamens påverkan)
          </note>
          <note n="1bdc0c68">
            1. utskottet
          </note>
          <note n="cb3423d3">
            2. res. 4 (mp)
          </note>
          <note n="3b5b9e6e">
            Votering:
          </note>
          <note n="fba57d22">
            285 röster för utskottet
          </note>
          <note n="ee4591f9">
            14 röster för res. 4
          </note>
          <note n="f2a58cac">
            50 frånvarande
          </note>
          <note n="7d8cb526">
            Kammaren biföll utskottets hemställan.
          </note>
          <note n="e39fe620">
            Partivis fördelning av rösterna:
          </note>
          <note n="ff263074">
            För utskottet: 143 s, 70 m, 21 c, 21 fp, 18 v,
          </note>
          <note n="2e811fbc">
            12 kds
          </note>
          <note n="38a7c298">
            För res. 4: 14 mp
          </note>
          <note n="f081bb91">
            Frånvarande: 18 s, 10 m, 6 c, 5 fp, 4 v, 4 mp,
          </note>
          <note n="54488470">
            3 kds
          </note>
          <note n="0bb08c5f">
            Övriga moment
          </note>
          <note n="7d8cb526">
            Kammaren biföll utskottets hemställan.
          </note>
          <note n="c8e53e22">
            Beslut om uppskjuten votering
          </note>
          <note n="b7ccfafc">
            På förslag av andre vice talmannen medgav kammaren att de ärenden
            som hann debatteras färdigt under dagens sammanträde fick avgöras
            i ett sammanhang vid morgondagens arbetsplenum.
          </note>
          <note n="798a7be6">
            12 § Anslag till Livsmedelsverket, m.m.
          </note>
          <note n="995dd3be">
            Föredrogs
          </note>
          <note n="c5335481">
            Lagutskottets betänkande 1994/95:LU20
          </note>
          <note n="2d362391">
            Anslag till Livsmedelsverket, m.m.
          </note>
          <note n="81755c26">
            (prop.1994/95:100 delvis)
          </note>
          <note n="8134ca4a">
            Anf. 135 BIRGIT HENRIKSSON (m)
          </note>
          <note n="81808e22">
            Fru talman! Lagutskottets betänkande nr 20 behandlar anslag till
            Livsmedelsverket m.m. Utskottet har dels behandlat regeringens
            förslag till anslag och övergripande målsättning beträffande Statens
            livsmedelsverk och anslag till täckande av vissa kostnader för
            köttbesiktning, dels Riksdagens revisorers förslag angående kontroll
            av livsmedel. Även ett antal motioner från allmänna motionstiden
            har behandlats, och jag tänker närmare ta upp den motion som väckts
            av den moderata jordbrukskommittén och även förslaget från Riksdagens
            revisorer.
          </note>
          <note n="8db587e2">
            Statens livsmedelsverk - SLV - är en central myndighet som handlägger
            alla livsmedelsfrågor som inte skall handläggas av annan myndighet.
            Verket är också chefsmyndighet för besiktningsveterinärorganisationen.
          </note>
          <note n="4d1f9962">
            Statens livsmedelsverks inkomster består bl.a. av avgifter för
            köttbesiktning, för kontroll av läkemedelsrester och bekämpningmedelsrester
            i animaliska och vegetabiliska livsmedel, avgiftsmedel för provtagning
            och undersökning av större livsmedelsanläggningar, avgiftsmedel
            för central tillsyn som överförts till verket från kommunerna
            och också avgifter för tillstånd m.m. Statens livsmedelsverk får
            också inkomster från uppdragsverksamhet. Man får inkomster från
            publikationer och kursverksamhet. Dessa inkomster utgör 65 % av
            verkets finansiering.
          </note>
          <note n="ca18317f">
            I förra årets budgetproposition gjordes bedömningen att verksamheten
            nu bedrevs med sådan inriktning att de uppsatta målen kunde nås
            även med en real medelsminskning på några procent. Nuvarande regering
            konstaterar i propositionen med tillfredsställelse, som man uttrycker
            det, att verket genom olika åtgärder har lyckats uppnå betydande
            besparingar inom besiktningsveterinärorganisationen, men man konstaterar
            också i bil. 10 s. 5 att administrationen inom livsmedelsområdet
            behöver förenklas och renodlas. Det finns även i fortsättningen
            ett stort behov av att rationalisera verksamheten och även av
            att begränsa de administrativa kostnaderna, framhåller man. Regeringen
            avser därför att tillsätta en utredning med uppdrag att granska
            den samlade administrationen.
          </note>
          <note n="694cb31f">
            Fru talman! I Moderata samlingspartiet anser vi att ytterligare
            besparingar måste kunna genomföras redan nu. Därför yrkar vi att
            regeringens förslag skall minskas med 6 miljoner kronor redan
            nästa budgetår. Det är bl.a. med hänsyn till det statsfinansiella
            läget nödvändigt att det aviserade besparingsarbetet kommer i
            gång så snabbt som det någonsin är möjligt. På det sättet får
            också myndigheten längre tid på sig att anpassa sin verksamhet.
            Man får själv vidta de rationaliserings- och besparingsåtgärder
            som måste vara genomförda till år 1998.
          </note>
          <note n="ac2a1a25">
            Jag yrkar alltså, fru talman, bifall till reservation 1.
          </note>
          <note n="43d21fef">
            Fru talman! Jag vill också bara kort kommentera det glädjande
            faktum att utskottet funnit det befogat att det översyns- och
            utvärderingsarbete som efterlysts både av Riksdagens revisorer
            och i en moderat kommittémotion nu kommer i gång. Revisorerna
            anser i sin rapport att en översyn av vilken roll den regionala
            nivån skall spela i livsmedelstillsynen snarast bör kartläggas.
            Man vill också ha klarhet i vilken ansvarsfördelning som bör gälla
            mellan länsstyrelserna och Statens livsmedelsverk. Det tycks i
            dag råda ett visst motsatsförhållande dem emellan.
          </note>
          <note n="029aba32">
            Eftersom det har gått sex år sedan riksdagen beslutade om den
            nuvarande ordningen för kontroll av livsmedel konstaterar ett
            enigt utskott att tiden är mogen för utvärdering.
          </note>
          <note n="11b49a26">
            I övrigt kan jag bara beklaga att betänkandet kommer före den
            konsumentpolitiska propositionens behandling och att vi även behandlar
            ärendet innan utskottet gör sitt besök i Östersund den 4-5 maj
            och närmare får diskutera dessa frågor.
          </note>
          <note n="394da8e4">
            Jag yrkar alltså bifall till reservation 1.
          </note>
          <note n="ed015725">
            Anf. 136 RIGMOR AHLSTEDT (c)
          </note>
          <note n="8ded6931">
            Fru talman! I detta betänkande redovisas också kontroll av livsmedel.
            Det är glädjande att vi, när vi följer livsmedelsförsörjningen
            här hemma i Sverige, kan konstatera att det på nationell nivå
            pågår ett intensivt arbete såväl hos regeringen som vid Statens
            livsmedelsverk och inte minst inom handeln och i branschorganisationer
            som syftar till förbättringar för oss konsumenter. Det arbetet
            har vi i lagutskottet också varit eniga om, och vi har ansett
            att det är väldigt positivt. Att arbetet fortsätter i en oförbruten
            takt anser vi är helt nödvändigt.
          </note>
          <note n="7da76206">
            Utskottet har också konstaterat att det har gått sex år sedan
            riksdagen beslutade om den nuvarande kontrollen av livsmedel.
            Därför är det nu dags för ett utvärderings- och översynsarbete.
            Om det är vi eniga.
          </note>
          <note n="6e3a6e42">
            När det gäller motionsyrkandena med krav på internationellt agerande
            från svenskt håll vill vi från
          </note>
          <note n="a55ac35d">
            Centern återupprepa att ett förnyat tillkännagivande från riksdagen
            om att få till stånd skärpta regler för
          </note>
          <note n="35d2fcd8">
            EU är motiverat. Sverige har nu, med medlemskap i
          </note>
          <note n="53849c98">
            EU, ytterligare kraft att verka för att reglerna om märkning
            både vad beträffar ursprungsland och innehållet i livsmedlen skall
            skärpas.
          </note>
          <note n="fba2227a">
            Behovet av skärpta regler framgår med all tydlighet i den debatt
            som varit och som är vad gäller respektlösheten för djurens förhållanden.
            Det gäller såväl transporter som orsakar skador som uppfödning
            och uppstallning av djur. Vi i Sverige måste driva på och tala
            om att vi inte accepterar djurplågeri i någon form, vare sig här
            hemma eller i utlandet. Vi borde inte äta mat som kommer ifrån
            dåliga livsmiljöer.
          </note>
          <note n="52081945">
            Sveriges djurskyddslag är unik och ställer stora krav på uppfödaren.
            Här får t.ex. inga djur hormonbehandlas för en snabbare tillväxt.
            Här finns stränga restriktioner när det gäller antibiotikabehandling.
            Här finns klara regler för hur transporter skall ske och hur djuren
            skall slaktas. Allt detta för att vi skall få bra mat.
          </note>
          <note n="4ec5e66e">
            Jag vet inte om ni har hört hur man gjorde kvalitetskontroll
            av fläsk i ett vanligt svenskt kök förr i tiden. Grisar som slaktades
            under stress gav ett fläsk som hoppade och protesterade i stekpannan.
            Det smakade inte heller särskilt bra. Sådan mat ville man inte
            ha. I dag har vi helt andra möjligheter till kontroll. Men det
            är lika viktigt att denna kontroll av vår mat finns.
          </note>
          <note n="6c450789">
            Det är oerhört viktigt att vi får samma rigorösa kontroll av
            livsmedel från EU-länderna. Innehållsdeklarationen av livsmedel
            är också mycket viktig. Om vi bara får en märkning med ursprungsland
            hjälper det till en del, men inte i allt. Det sätter möjligen
            fart på fantasin. Man blir undrande över vad det egentligen är
            man äter. Är det ko, kamel eller åsna? Det är tokigt om man tror
            att allt som kommer utifrån är dåligt, för så är det ju inte.
            Men vi har rätt att kräva att få veta vad det är som vi stoppar
            i oss. Det gäller alla slag av livsmedel.
          </note>
          <note n="23ffbda3">
            Vi har nog alla mött den holländska tomaten. Vi vet att det är
            skillnad i smak på tomaten som kommer utifrån och på den som vi
            odlar i trädgården. Många känner också oro över att holländska
            eller andra utländska tomater kan vara besprutade med olika medel
            för att inte mögla i transporten. Båda tomaterna ser lika bra
            ut när de ligger i disken, men vi vet att bestrålning av livsmedel
            är förbjudet i Sverige.
          </note>
          <note n="a202a3a9">
            Tyvärr lider många människor av allergier och blir dåliga av
            vissa livsmedel. Detta om något ger anledning att kräva skärpta
            regler för kontroll av våra livsmedel. Vi får inte förtröttas
            i det kravet. Ursprungsmärkning krävs också för att vi skall kunna
            jämföra kvalitet och pris på varorna.
          </note>
          <note n="48bebdeb">
            Vi är alla konsumenter, och vi är förtjänta av goda livsmedel.
            Vi har rätt att ställa krav. Vi i Centern kommer att fortsätta
            att kräva att Sverige skall verka för såväl innehållsdeklaration
            som ursprungsmärkning även på varor som importeras från EU. Vi
            kommer att kräva detta tills vi har nått resultat.
          </note>
          <note n="f998e6bb">
            Fru talman! Därför yrkar jag bifall till reservation
          </note>
          <note n="99107ddd">
            2 under mom. 5. Den är undertecknad av mig och
          </note>
          <note n="f08e88e1">
            Agne Hansson.
          </note>
          <note n="efe02e04">
            Anf. 137 RUNE BERGLUND (s)
          </note>
          <note n="b46aaa53">
            Fru talman! I propositionen säger regeringen att livsmedelsfrågorna
            är viktiga för konsumenten. Bra mat till rimliga priser skall
            stå i centrum för livsmedelspolitiken. Man säger vidare att det
            finns ett starkt samband mellan kost och hälsa. Därför bör Livsmedelsverkets
            övergripande mål vara att i konsumenternas intresse verka för
            säkra livsmedel av god kvalitet, redlighet i livsmedelshanteringen
            samt bra matvanor.
          </note>
          <note n="d6264988">
            I och med Sveriges inträde i EU den 1 januari
          </note>
          <note n="4f921794">
            1995 blev även jordbrukspolitiken, och därmed livsmedelsfrågorna,
            en del av den svenska vardagen i ett
          </note>
          <note n="2ad12473">
            EU-perspektiv. Det ställs många frågor. Hur blir det med innehållsdeklarationen
            i livsmedel? Blir den lika bra och säker som tidigare när jordbruksprodukterna
            nu får röra sig fritt mellan länderna? Den fråga som allra mest
            engagerar folk just nu är om importörer, grossister och butiker
            kommer att märka köttprodukter med ursprungsland.
          </note>
          <note n="61b9acaf">
            Vid en Demoskopundersökning som genomfördes i februari i år ställdes
            frågan: "Hur viktigt är det för dig att det framgår på kött som
            säljs i Sverige vilket land det kommer ifrån?"
          </note>
          <note n="c6bdb5a5">
            67 % ansåg att det var mycket viktigt och 23 % att det var ganska
            viktigt. Det betyder att 90 % av konsumenterna i undersökningen
            satte stort värde på att få veta var de köttprodukter man äter
            har sitt ursprung.
          </note>
          <note n="ee3c043b">
            I den debatt som pågår gäller detta krav också produkter som
            är förädlade i Sverige när råvaran har ett annat ursprungsland.
          </note>
          <note n="8a01022b">
            Många motioner som har kommit in till lagutskottet handlar om
            dessa frågor, men det är Jordbruksdepartementet och jordbruksutskottet
            som egentligen har hand om dessa frågor.
          </note>
          <note n="831d6186">
            Ett annat område inom livsmedelspolitiken som är viktigt för
            konsumenterna är användningen av tillsatser i mat samt märkning
            av livsmedel både vad gäller tillsatser och datum.
          </note>
          <note n="7d636479">
            Av de 18 motioner som behandlats i utskottet inför justeringen
            av det här betänkande handlar 16 om dessa frågor. Det handlar
            om kontroll av och gränsvärden i livsmedel. Berörda departement
            och myndigheter arbetar hårt inom EU med att hävda Sveriges syn
            i konsument- och livsmedelsfrågorna inom alla områden där vi tycker
            att vi har kommit litet längre än övriga EU-länder. Motionärerna
            är väl tillgodosedda i och med att arbetet redan pågår för fullt.
          </note>
          <note n="1800786b">
            Även om ingen systematisk gränskontroll får ske vid import från
            ett annat EU-land kommer enligt de uppgifter jag har tagit del
            av de stora livsmedelskedjornas grossistföretag att skärpa sin
            egenkontroll av importerade livsmedel. Det gäller såväl säljarkontroll
            med besök hos producenterna som kvalitetskontroll i egna laboratorier.
            I detta kan vägas in allt från djurhållning i exportlandet till
            färdig vara som lämnar grossistledet och går vidare in i detaljhandeln.
            I sista hand kontrolleras varorna i butiken genom den egenkontroll
            som butiksägaren är skyldig att tillämpa.
          </note>
          <note n="c1656163">
            I det här sammanhanget får vi inte heller glömma bort de frivilliga
            konsumentorganisationernas kontroll och Konsumentverkets insatser
            när det gäller varor som ligger i butiksdiskarna. I sista hand
            kan naturligtvis både konsumenter och grossister låta bli att
            köpa varor som man är tveksam till.
          </note>
          <note n="0bc895ea">
            Sammantaget har vi i Sverige en bra organisation när det gäller
            kontroll. Den garanterar att vi får säkra livsmedel. I maj kommer
            branschens företrädare att träffas för att diskutera en frivillig
            överenskommelse om ursprungsmärkning av animalieprodukter. Jordbruksminister
            Margareta Winberg kommer i Bryssel att driva frågan om att alla
            EU-länder skall tillämpa ursprungsmärkning.
          </note>
          <note n="4be69329">
            Vi har ett bra utgångsläge, men det betyder inte att vi skall
            slå oss till ro. Det finns fortfarande en hel del att göra för
            att förbättra innehållsdeklarationer, sänka gränsvärden m.m.
          </note>
          <note n="73b86d99">
            Även om ursprungsmärkningen är en viktig fråga är innehållsdeklarationer
            och gränsvärden nog så viktiga för personer som har allergier
            eller är överkänsliga. Det kan vara livsavgörande att säkert kunna
            veta vad mat som man köper innehåller för tillsatser, färgämnen
            och sammansatta ingredienser. Man måste kunna veta att man inte
            blir sjuk av den mat man äter.
          </note>
          <note n="4cb125e4">
            Det måste bevakas noga att innehållsdeklarationerna är korrekta
            och skrivna på ett språk som alla förstår.
          </note>
          <note n="e1d3e7f0">
            När det gäller sammansatta ingredienser finns det i dag inget
            krav på att ange annat än namn om ingrediensen utgör mindre än
            25 % av livsmedlet. De nordiska länderna har nu föreslagit att
            Codex Alimentarius, som är samlingsnamn för internationella standarder
            när det gäller gemensamma program, skall sänka gränsvärdet till
            5 % och att en lista skall utarbetas över sådana ingredienser
            som alltid måste anges på grund av att de är kända för att ge
            allergiska och andra reaktioner hos överkänsligs personer oavsett
            hur små mängder som används i livsmedel. Den frågan lär vara aktuell
            även inom EU-området.
          </note>
          <note n="d931d2a5">
            Folkhälsoaspekten måste vara tongivande även i framtiden. Den
            skall vi aldrig ge avkall på. Det är en viktig princip för vårt
            fortsatta arbete. Enligt den s.k.
          </note>
          <note n="87805e55">
            Cassis de Dijon-principen får ett mottagarland inte hindra import
            av en vara som är godkänd i tillverkarlandet. Det finns dock ett
            undantag som kan hindra import. Det är om varan strider mot svenska
            bestämmelser för skydd mot hälsorisker. Det kan tolkas så att
            livsmedel som bedöms otjänliga i Sverige kan återsändas till exportlandet.
            Det finns således goda utsikter att även fortsättningsvis behålla
            en god kvalitet på livsmedlen i Sverige.
          </note>
          <note n="b0b4defc">
            Slutligen vill jag säga några ord om revisorernas förslag.
          </note>
          <note n="579e4a7c">
            Sedan en tid ankommer det på butiken att genomföra egna kontrollprogram
            under överinseende av den kommun där butiken är belägen. Enligt
            Riksdagens revisorer får dock inte en egentillsyn inkräkta på
            en aktiv tillsyn från myndigheternas sida. Revisorerna föreslår
            nu en utvärdering av kommunernas insatser.
          </note>
          <note n="f74d7a4e">
            Revisorerna föreslår också att länsstyrelsernas roll skall utvärderas
            för att klargöra den regionala nivåns roll i livsmedelstillsynen
            nu när Livsmedelsverket har som uppgift att följa upp den kommunala
            tillsynsverksamheten.
          </note>
          <note n="34cbc2d1">
            Slutligen vill Riksdagens revisorer att avgiftssystemet skall
            ses över med avseende på vilka delar av tillsynen som skall finansieras
            via skatter vilka som skall avgiftsfinansieras. Utskottet har
            för sin del beslutat bifalla revisorernas förslag till riksdagen
            som en utredning av livsmedelstillsynen enligt RR8:1994/95.
          </note>
          <note n="d222e534">
            Fru talman! Jag yrkar bifall till Riksdagens revisorers förslag
            och därmed också till yrkande 18 i motion
          </note>
          <note n="384214e1">
            Jo238 av Göte Jonsson m.fl. Jag yrkar avslag på de övriga motionerna
            och bifall till betänkande LU20 i övriga delar.
          </note>
          <note n="faf9bff7">
            Anf. 138 YVONNE RUWAIDA (mp)
          </note>
          <note n="7133cd80">
            Fru talman! Hur vi benämner en sak eller ett fenomen, med andra
            ord vilken definition vi använder, har en innebörd. Definitionen
            "talman" är en benämning som genererar bilden av en man som talar,
            inte av människor eller en människa som talar. Man kan tycka att
            det är en formsak om man säger talman eller talkvinna, men det
            gör inte jag.
          </note>
          <note n="502edfbc">
            Riksdagen borde vara världens mest jämställda och Sveriges mest
            innovativa arbetsplats. Att riksdagens instanser förvägrar ledamöterna
            att säga fru talkvinna är ett tecken på riksdagens ålderdomlighet.
            I
          </note>
          <note n="2784490b">
            dag har jag för första gången sagt fru talman, och jag kommer
            att säga det också i framtiden. Det beror på att fru Görel Thurdin
            personligen bett mig om detta.
          </note>
          <note n="3a7c546a">
            När utskottet skulle justera betänkandet var jag frånvarande.
            Jag satt på ett tåg som var försenat, och jag kunde inte reservera
            mig. Därför kommer jag här i dag att yrka bifall till de yrkanden
            som Miljöpartiet reserverat sig för. Jag yrkar bifall till Fö802
            yrkande
          </note>
          <note n="cdb9ec58">
            12, So488 yrkande 10 och Jo529 yrkande 27. Jag yrkar även bifall
            till reservation nr 2.
          </note>
          <note n="909fc2ff">
            Vad vill vi ha när det gäller livsmedel? Vi vill ha bra kvalitet,
            bra priser och en fullständig information.
          </note>
          <note n="6d41b31e">
            Det vill vi ha som konsumenter. EU-medlemskapet har inneburit
            försämringar både när det gäller kvaliteten och informationen.
            Jag kommer i dag att tala om bl.a. radioaktiva livsmedel, ursprungsmärkning,
            fullständiga varudeklarationer och märkning av ägg.
          </note>
          <note n="14a87238">
            Radioaktiv föda och radioaktivitet över huvud taget kan ge skador
            på foster, och det kan bidra till cancer. Exakt vilka effekter
            det har vet vi inte. Men en sak borde vi använda, och det är försiktighetsprincipen.
            Nedfallet från Tjernobyl aktualiserade debatten om radioaktiv
            föda. Man försökte bagatellisera det hela med att säga att det
            var lika höga värden som under kärnvapensprängningens dagar. Skrämmande
            nog höjde Livsmedelsverket den tillåtna gränsen på kött från vilt
            fem gånger. Det var exakt samma sak som skedde i det forna Sovjet.
          </note>
          <note n="c2efdf7a">
            Miljöpartiet anser att vi skall använda försiktighetsprincipen.
            Vi kräver att gränsvärdena för radioaktivitet i livsmedel skall
            sänkas till så nära noll som möjligt. Vi vill åtminstone sänka
            gränsvärdet för radioaktivitet, dvs. cesium 137, i livsmedel med
            en tiopotens. Om rennäringen blir drabbat ekonomiskt av att gränsvärdet
            för renkött sänks vill vi att staten går in med ett ekonomiskt
            stöd och att man fortsatt stödutfodrar renar.
          </note>
          <note n="ec1130f5">
            Jag går nu över till att tala om allergier. Precis som det sades
            från socialdemokratiskt håll kan det vara livsavgörande om man
            som födoämnesallergiker inte vet vad en vara innehåller. Därför
            undrar jag varför man inte jobbar för och låter Sverige gå före
            när det gäller att ha fullständiga varudeklarationer.
          </note>
          <note n="6ffaad6e">
            Man kan åtminstone ha ett märkningssystem som är anpassat för
            allergiker. Vi måste här i Sverige gå före.
          </note>
          <note n="c0209087">
            Det handlar nämligen om konsumenternas frihet att välja, inte
            om producenternas frihet att använda vad som helst därför att
            vi som konsumenter inte kan veta vad som finns i produkten.
          </note>
          <note n="f512c7d5">
            Allergier och överkänslighet är i dag folksjukdomar. Det är olika
            faktorer som har bidragit till detta, t.ex. förekomsten av sjuka
            hus, luftföroreningar men också innehållet i livsmedel. Konsumenten
            har, som jag tidigare sade, rätt till full information om en vara.
          </note>
          <note n="e0c25721">
            Det är vad jag skulle kalla en mänsklig rättighet. Det är nödvändigt
            om vi som konsumenter skall göra några val på marknaden.
          </note>
          <note n="aa229dc2">
            Detta handlar bl.a. också om ursprungsmärkningen. Vi skall kunna
            få en information om varifrån en vara eller en produkt kommer.
            Här hänvisar Socialdemokraterna till egenkontroll och frivillighet.
            Det är anmärkningsvärt när man säger: Vi vill gärna ha en ursprungsmärkning,
            men vi förlitar oss på att marknaden kontrollerar det själv. Det
            verkar man göra i många fall. Jag tror inte att det räcker. Vi
            måste från svensk sida ha en sådan lagstiftning.
          </note>
          <note n="8f4847d5">
            Förbudet mot burhöns kommer att träda i kraft år
          </note>
          <note n="1c1ab1da">
            1999. Vi i Miljöpartiet vill att man som konsument redan innan
            dess skall få information om det är ägg som kommer från burhöns
            eller från frigående höns.
          </note>
          <note n="550813a7">
            Därför vill vi införa en märkning av ägg så att konsumenter kan
            välja bort burägg.
          </note>
          <note n="ddddcf02">
            Anf. 139 BIRGIT HENRIKSSON (m) replik
          </note>
          <note n="29d5e7a1">
            Fru talman! Jag vill bara mycket kort klargöra varför vi från
            Moderata samlingspartiets sida inte här har lyft fram t.ex. de
            motioner som behandlar just allergier eller märkning av livsmedel.
            Det har visat sig redan på den här korta tiden att de svenska
            konsumenterna har efterfrågat det som de vill ha, dvs. svenskt
            kött eller deklarationer.
          </note>
          <note n="72366049">
            Vi har dessutom ett mycket långtgående svenskt system med VDN-märkning.
            Jag är själv allergiker.
          </note>
          <note n="dd994914">
            Jag levde många år med min lilla lapp, och jag försäkrar Yvonne
            Ruwaida att det går utmärkt bra att välja varor för allergiker
            i svenska matbutiker i dag.
          </note>
          <note n="fa2dbb3a">
            Vi har också fått deklarationer från de stora varuhuskedjorna
            och våra stora livmedelshallar att de ämnar behålla sina svenska
            märkningar just därför att svenska konsumenter efterfrågar detta.
            Det är konsumenten som styr, och det är konsumenten som visar
            att man vill ha information om sina produkter. Vi kommer bl.a.
            att få kvar datummärkningen av bröd osv.
          </note>
          <note n="1048fc0d">
            Det är konsumenten som avgör. Antingen köper man varan, eller
            också köper man den inte. Det är därför vi tycker att vi kan avvakta
            och se hur systemet kommer att slå. Konsumenten är suverän.
          </note>
          <note n="1b79d743">
            Anf. 140 YVONNE RUWAIDA (mp) replik
          </note>
          <note n="f4e6c297">
            Fru talman! Om konsumenten vore suverän i dagens Sverige skulle
            vi leva upp till grundprincipen att du som konsument kan få full
            information om en vara, och det kan man inte i dag.
          </note>
          <note n="3cca9203">
            Efter EU-medlemskapet har det skett ett antal förändringar. Gudrun
            Lindvall kommer att beröra några.
          </note>
          <note n="d18cef51">
            Jag kan ge ett exempel. Jämförelsepriset har försvunnit på t.ex.
            frukt och grönsaker i många livsmedelsbutiker.
          </note>
          <note n="b74ac2b8">
            Själv anser jag, att när det gäller vissa saker, t.ex.
          </note>
          <note n="359cc708">
            att vi skall få en fullständig information, måste man ha det
            reglerat i en lagstiftning. Annars kommer det att luckras upp.
          </note>
          <note n="11b4ed38">
            Anf. 141 RUNE BERGLUND (s) replik
          </note>
          <note n="02ab8add">
            Fru talman! Yvonne Ruwaida säger att det är dåligt att vi måste
            ha frivilliga uppgörelser när det gäller ursprungsmärkningen.
            Det kan bli en annan ordning i framtiden. Men för närvarande har
            EU inga regler över huvud taget för ursprungsmärkning.
          </note>
          <note n="3eab5f5c">
            Som jag sade i talarstolen avser Margareta Winberg att ta upp
            frågan om ursprungsmärkning i Bryssel och att alla länder skall
            tillämpa en sådan. Men innan dess måste det vara bättre med en
            frivillig svensk överenskommelse än att inte ha någon överenskommelse
            alls.
          </note>
          <note n="c9d5effe">
            Anf. 142 YVONNE RUWAIDA (mp) replik
          </note>
          <note n="8226cf0c">
            Fru talman! Vi kan här i riksdagen besluta att vi skall ha ursprungsmärkning
            i Sverige.
          </note>
          <note n="4bdeed5c">
            Anf. 143 GUDRUN LINDVALL (mp)
          </note>
          <note n="f4c5353f">
            Fru talman! Jag vill börja med att kommentera en del som Rigmor
            Ahlstedt sade. Det är tyvärr så att det har skett en försämring
            på det här området i och med
          </note>
          <note n="950bda99">
            EU-medlemskapet. Vi diskuterar mycket om djurtransporter. Men
            om vi skall vara ärliga och läser noga om vad som händer har vi
            fått en försämring när det gäller djurtransporter.
          </note>
          <note n="c8ff2919">
            Det tror jag att Rigmor Ahlstedt känner till. Den okunnigheten
            tror jag henne inte om. Kan det möjligen vara så att Centern har
            en viss vilja att försköna
          </note>
          <note n="b6e76fcc">
            EU-medlemskapet? Det som har skett när det gäller djurtransporter
            är att vi inte längre får ha kvar våra bestämmelser om transport
            av högdräktiga djur och djur som är nyförlösta. De bestämmelserna
            infördes i
          </note>
          <note n="c5142805">
            Sverige för att man såg att många av de djuren dog vid transporterna.
          </note>
          <note n="7b437678">
            När det gäller djurskyddslagarna kan vi bara hoppas att Sverige
            driver de frågorna i EU. Eftersom det inom EU är totalharmoniserat
            på jordbruksområdet innebär det, om vi börjar driva frågan om
            djurskyddslagarna, att om vi får direktiv från EU är det direktiven
            som gäller här. Det är knappast troligt att de gemensamma direktiv
            som skulle kunna komma på djurskyddsområdet skulle vara lika bra
            som de svenska djurskyddslagarna. Det är alltså så att vi inte
            kan driva djurskyddsfrågor i EU. Då riskerar vi att våra svenska
            djurskyddslagar blir betydligt sämre. Det är något som förskräcker.
          </note>
          <note n="0e16e33f">
            Jag står här i talarstolen därför att jag har skrivit en motion
            om allergier. Några av de att-satser som finns i den motionen
            har behandlats i betänkandet.
          </note>
          <note n="5c07fbee">
            Det gäller framför allt färgämnen i livsmedel och godis, och
            det gäller också utarbetandet av ett system för märkning av livsmedel
            avsedda för allergiker.
          </note>
          <note n="41a195b8">
            Jag har själv i min nära släkt många allergiker, bl.a. livsmedelsallergiker.
            Jag vet att mycket liten mängd av vissa ämnen kan, i det här fallet
            för ett litet barn, innebära döden. Det är alltså av yttersta
            vikt att vi i Sverige går före på det här området.
          </note>
          <note n="dd3c6127">
            Man kan fråga sig vad som är en rättighet. Är det en rättighet
            att få stoppa in någonting i ett livsmedel som människor kan riskera
            att dö av, eller är det en rättighet att ha den tryggheten att
            kunna äta mat som säljs i butiker och veta att man inte utsätts
            för risker?
          </note>
          <note n="02cd592e">
            För mig är svaret på den frågan självklar.
          </note>
          <note n="4f6beb0c">
            Det måste vara så att man skall kunna köpa livsmedel och garanterat
            veta att de inte innehåller någonting som man kan befara att man
            är överkänslig mot. Det måste klart framgå om det finns sådana
            ämnen i maten eller inte.
          </note>
          <note n="4426d903">
            Man kan också fråga sig som om det är en frihet att få ha azo-färgämnen,
            framför allt de röda och oranga ämnena i godis, när vi vet att
            så många barn är överkänsliga mot dem. Det är en överkänslighet
            som nästan alltid följer när barn är allergiska. Man kan som allergiker
            börja att vara allergisk mot hund eller något annat. Så småningom
            blir man allergisk och överkänslig även mot andra ämnen. Just
            det röda färgämnet är någonting som väldigt många barn blir allergiska
            mot.
          </note>
          <note n="eadd3263">
            Man kan fundera på vad det leder till. En sak som det leder till
            är att de barnen mår mycket illa på ett sätt som vi ofta inte
            reagerar på att det är allergiskt.
          </note>
          <note n="3d19b49e">
            De blir oroliga och rastlösa, och de får ofta mycket stora problem
            i skolan. Vad är det för en frihet? Är det en frihet att kunna
            leva på ett sätt så att jag kan leva ett fullvärdigt liv, eller
            är det en frihet att kunna stoppa in vad som helst i livsmedel?
          </note>
          <note n="582c7dfb">
            Här måste Sverige gå före. Medlemskapet kan inte innebära att
            vi gör det sämre. Det har vi gjort. Det har kommit in stora partier
            med godis, framför allt lösgodis, som vi vet innehåller azo-färgämnen
            som tidigare var förbjudna.
          </note>
          <note n="1f3c4cd6">
            Överläggningen var härmed avslutad.
          </note>
          <note n="2badbb83">
            (Beslut skulle fattas den 20 april.)
          </note>
          <note n="f99c8bc2">
            13 § Funktionshindrades resemöjligheter
          </note>
          <note n="995dd3be">
            Föredrogs
          </note>
          <note n="2aa2304c">
            Trafikutskottets betänkande 1994/95:TU16
          </note>
          <note n="922ae458">
            Funktionshindrades resemöjligheter (prop.
          </note>
          <note n="7365aa98">
            1994/95:100 delvis)
          </note>
          <note n="d571bf6a">
            Anf. 144 RAGNHILD POHANKA (mp)
          </note>
          <note n="dfae9c18">
            Herr talman! För att betona den vikt som Miljöpartiet lägger
            vid ett handikappanpassat samhälle skall jag nu tala för ett särskilt
            yttrande, som är skrivet efter en motion som jag har väckt. Den
            har delvis hamnat i trafikutskottet och för övrigt i socialutskottet.
            Den handlar om ett handikappanpassat samhälle.
          </note>
          <note n="c132af9e">
            Jag menar att man under en lång rad år har tagit till mera ordkraft
            än handlingskraft. Det har inte hänt så mycket. Det har tillsatts
            utredningar, och man har direktiv och förslag till hur samhället
            skall handikappanpassas, men det som händer går väldigt långsamt.
          </note>
          <note n="de106c15">
            Många funktionshindrade, blinda, synskadade och hörselskadade
            har svårigheter att resa själva. Man tänker inte så mycket på
            de problem som en hörselskadad har; han kan inte höra meddelanden
            om att tåget är försenat eller byter plattform. Det är en sak
            som mycket enkelt skulle kunna åtgärdas med tavlor på perrongerna.
            Det är svårigheter att klara trappor in till stationer. Det finns
            inte alltid rulltrappor eller hissar för att komma ned till perrongerna.
            Det är många saker som skulle kunna göras utan att det blir stora
            ingrepp i miljön. Om man handikappanpassar samhället passar det
            ju också för andra - det blir aldrig till någon nackdel för andra.
            Jag menar att det händer för litet.
          </note>
          <note n="e55cb75b">
            När det finns en så stor grupp i samhället som inte kan delta
            i stora delar av det som samhället erbjuder, som i det här fallet
            kollektivtrafiken, är det allvarligt.
          </note>
          <note n="11b1e0ab">
            Här skulle man också kunna spara pengar. Det skulle kosta en
            del i initialskedet, men i och med att människor kan klara sig
            själva behöver de inte den hjälp och det stöd som kostar pengar.
            De behöver inte använda färdtjänst i samma utsträckning som de
            gör i dag, när samhället inte är handikappanpassat.
          </note>
          <note n="dcd217cc">
            Det är viktigt att vi nu tar till oss det här och att vi när
            utredningen blir klar sommaren 1995 ser till att det händer någonting.
          </note>
          <note n="a3e56ce3">
            Mitt huvudsakliga meddelande i dag i det här lilla anförandet
            är att vi skall bevaka detta, så att det händer någonting med
            handikappanpassningen. Jag har många handikappade vänner, och
            jag har arbetat med handikappfrågor under många årtionden. Jag
            är förresten själv handikappad, även om det inte syns - det syns
            inte utanpå att man är diabetiker. Men då har man inga problem
            att klara sig i samhället.
          </note>
          <note n="8766eb2c">
            Miljöpartiet vill stödja det här särskilda yttrandet, där vi
            säger att Vägverket måste intensifiera och påskynda sitt arbete
            när det gäller handikappanpassning av kollektiva trafikmedel.
          </note>
          <note n="1f3c4cd6">
            Överläggningen var härmed avslutad.
          </note>
          <note n="2badbb83">
            (Beslut skulle fattas den 20 april.)
          </note>
          <note n="74143c53">
            14 § Ändring i telelagen, m.m.
          </note>
          <note n="995dd3be">
            Föredrogs
          </note>
          <note n="886e76e3">
            Trafikutskottets betänkande 1994/95:TU17
          </note>
          <note n="76ffee89">
            Ändring i telelagen, m.m. (prop. 1994/96:128)
          </note>
          <note n="fedab07c">
            Anf. 145 JAN SANDBERG (m)
          </note>
          <note n="4ff4117d">
            Herr talman! Jag vill yrka bifall till reservationen till betänkandet.
          </note>
          <note n="4567d24e">
            I reservationen framgår moderaternas ställningstagande. Det innebär
            att vi stöder huvuddelen av regeringens förslag i propositionen,
            dock inte den tolkning av lagen som regeringen gör. Vi tycker
            att man i de fall man inte på annat sätt kan skilja ut intressenter
            i ett sådant här förfarande kan använda sig av auktionsförfarande.
            Det gör vi därför att vi tycker att det är det minst subjektiva
            urvalssystemet.
          </note>
          <note n="5f2a3fbb">
            Anf. 146 JARL LANDER (s)
          </note>
          <note n="bfbcccd5">
            Herr talman! Jan Sandberg säger att vi är överens om merparten
            i detta betänkande angående ändringar i telelagen m.m., och det
            är alldeles riktigt. Det finns en liten åsiktsskillnad, och det
            gäller hur man skall tolka när man inte kommer överens.
          </note>
          <note n="23ef7570">
            Vi har i det här landet myndigheter som fattar beslut och tar
            ställning, kanske också i tvistiga spörsmål.
          </note>
          <note n="b357445a">
            Vi från majoriteten i utskottet har ansett att Post- och telestyrelsen
            är väl bevandrad i att ta ställning i de här tvistemålen om olika
            synpunkter skulle uppstå när det gäller att fördela frekvens inom
            ett visst utrymme.
          </note>
          <note n="8013031d">
            Moderaterna och Folkpartiet har i reservationen sagt att det
            mest objektiva skulle vara ett auktionsförfarande. Jag vill påstå
            att jag hellre ser en s.k. subjektiv bedömning från en myndighet
            än att jag ser en s.k.
          </note>
          <note n="f50348c2">
            objektiv bedömning gjord av en auktionist. Det får inte vara
            så att det är pengarna som styr vem som skall ha tillgång till
            frekvensutrymmet, utan det måste en myndighet få avgöra, om än
            det är något subjektivt i det läget.
          </note>
          <note n="f235b687">
            Herr talman! Jag yrkar bifall till hemställan i dess helhet i
            trafikutskottets betänkande nr 17.
          </note>
          <note n="1f3c4cd6">
            Överläggningen var härmed avslutad.
          </note>
          <note n="2badbb83">
            (Beslut skulle fattas den 20 april.)
          </note>
          <note n="0cd46068">
            15 § Rennäringen
          </note>
          <note n="995dd3be">
            Föredrogs
          </note>
          <note n="c2102423">
            Bostadsutskottets betänkande 1994/95:BoU16
          </note>
          <note n="2ff95686">
            Rennäringen (prop. 1994/95:100 delvis)
          </note>
          <note n="2782a120">
            Anf. 147 GUDRUN LINDVALL (mp)
          </note>
          <note n="825eb42d">
            Herr talman! Jag vill börja med att yrka bifall till reservation
            1, som gäller mom. 3 i bostadsutskottets betänkande.
          </note>
          <note n="05398d7f">
            Det här handlar om ett nytt sätt att ersätta samerna för rovdjur.
            Tidigare har det varit så att de har varit tvungna att hitta öron
            för att få ersättning för rovdjursrivna renar. Det här har diskuterats
            mycket, och vi vet att samerna ofta inte har klarat av det. Vi
            kan tänka oss vad som händer när man skall leta efter öron från
            en rovdjursriven ren över hela fjällvärlden - det fungerar inte
            i praktiken. Det här har också inneburit konflikter i fjällvärlden
            just mellan rovdjur och renskötsel - de har inte fungerat tillsammans.
          </note>
          <note n="9e6d9cdd">
            Vad som nu har skett är att Naturvårdsverket och
          </note>
          <note n="c9692c98">
            Sametinget har funderat hur det skall kunna bedrivas renskötsel
            i fjällvärlden på ett sådant sätt att det också går att ha rovdjur
            utan att det blir ständiga konflikter.
          </note>
          <note n="2dc7d33b">
            Man har hittat ett sätt som skulle kunna vara möjligt.
          </note>
          <note n="47bcbb6b">
            Man säger nämligen så här: Låt oss se hur mycket rovdjur som
            finns i ett område, och låt oss sedan bestämma hur stor ersättningen
            skall vara utifrån rovdjursförekomsten. Man säger t.ex. att en
            järvhona med ungar skall innebära en ersättning motsvarande
          </note>
          <note n="e8f8d054">
            200 renar. En varghona med kull skall ge en ersättning motsvarande
            500 renar. Björn och kungsörn i ett område skall ge en ersättning
            motsvarande 4 000
          </note>
          <note n="1731fb62">
            renar totalt i Sverige, som får fördelas.
          </note>
          <note n="658afc8c">
            Det här är ett mycket bra system, därför att det innebär att
            samerna vet att de får ersättning utifrån rovdjursförekomsten
            och att de slipper detta hopplösa att leta öron efter rivna renar.
            Det gör att möjligheten att ha kvar rovdjuren i renskötselland
            skulle öka betydligt. Vi skulle äntligen få en samsyn på hur vi
            skall hantera ersättningsfrågorna.
          </note>
          <note n="477f8839">
            Men det här kostar pengar. Man har räknat ut att det i dag skulle
            kosta mellan 30 och 35 miljoner kronor för att systemet skulle
            fungera fullt ut. För att det skall fungera måste alltså dessa
            medel anslås. Det görs inte.
          </note>
          <note n="0710d52b">
            Tyvärr skriver socialdemokraterna att man anser att 14 miljoner
            skulle räcka, och då utgår man från de tidigare rivna renarnas
            slaktvärde. Man utgår alltså från ett system som vi vet inte fungerade
            i praktiken.
          </note>
          <note n="93c146e3">
            Man anammar inte det system som Naturvårdsverket och Sametinget
            har förhandlat sig fram till. Det innebär att vi har kvar samma
            problem, att samerna inte kan få ersättning för de renar som de
            facto rivs i ett område där det även finns rovdjur.
          </note>
          <note n="c3e59f3c">
            Om det här förslaget skall kunna fungera måste det alltså anslås
            pengar. Man skulle kunna ursäkta regeringen med att systemet inte
            var diskuterat fullt ut när budgetpropositionen lades fram. Men
            nu är det gjort. Det innebär att regeringen senast i kompletteringspropositionen
            måste anslå mer pengar för att det här ypperliga systemet skall
            kunna träda i funktion.
          </note>
          <note n="c657df69">
            Men det verkar som om det inte finns någon ambition hos regeringen
            att göra det, och det är mycket beklagligt. Vi skulle nu äntligen
            kunna få ett system där samerna och naturvårdarna är överens om
            hur rovdjur i renbetesland skall hanteras.
          </note>
          <note n="41c9bd67">
            Det här tas också upp i den reservation som jag har yrkat bifall
            till. Jag vill verkligen vädja till regeringen att se över detta
            en gång till och att göra det som är det enda rätta, dvs. anslå
            tillräckligt mycket pengar så att detta ypperliga system kan fungera.
          </note>
          <note n="6f03482a">
            Sametinget och Naturvårdsverket har förhandlat sig fram till
            detta system, där man inte ersätter utifrån de öron av rivna renar
            som man hittar, utan utifrån hur många rovdjur som de facto finns
            i området. Det behövs 30-35 miljoner.
          </note>
          <note n="7138b536">
            Naturvården är värd det. Naturen och de djur vi har är värda
            det. Vi pratar mycket om att vi skall bevara de djur vi har i
            livskraftiga populationer, och det är precis det som det handlar
            om. Om vi inte får ett system som kan fungera har vi hela tiden
            ett tryck mot rovdjuren. Vi har en jakt, och rovdjuren får inte
            en chans att föryngra sig. Om vi inför det här systemet tryggar
            vi de rovdjur som finns i mycket små populationer i dag och som
            bör finnas kvar.
          </note>
          <note n="3e3f9a48">
            Jag yrkar bifall till reservation 1.
          </note>
          <note n="79fb950c">
            Anf. 148 OWE HELLBERG (v)
          </note>
          <note n="402a8ae0">
            Herr talman! I budgetpropositionen har regeringen satt ett tak
            för vad ersättningen för rovdjursrivna renar får kosta. Det är
            svårt att förstå, eftersom det skall införas ett nytt system,
            där antalet rovdjur räknas i stället för upphittade renar.
          </note>
          <note n="50627bf2">
            Naturvårdsverket och Sametinget har föreslagit ett system som
            man är överens om och som är föremål för remiss och beredning.
            Att man föregriper resultatet av den processen är anmärkningsvärt.
            Den här fyrkantiga hanteringen kan föranleda att blickarna i stället
            riktas mot rovdjuren som river renarna, att deras existens ifrågasätts
            och att det uppstår en debatt om att vi skall hålla nere vår rovdjursstam.
            Det skulle vara en olycklig debatt, som inte gynnar rovdjurens
            rätt att finnas som en naturlig del av vår svenska natur, utan
            innebär att människan skall gå in och reglera stammen av besparingsskäl,
            med hänvisning till den ekonomiska krisen.
          </note>
          <note n="686a96fe">
            Pröva systemet i samförstånd med samerna! Motarbeta inte det
            nya systemet, som är mindre byråkratiskt men som också kräver
            ömsesidigt förtroende!
          </note>
          <note n="22001e8a">
            Därför yrkar jag bifall till reservation 1 av bl.a.
          </note>
          <note n="05db01ec">
            Miljöpartiet.
          </note>
          <note n="f73c20d1">
            För knappt nio år sedan drabbades Sverige av sviterna efter kärnkraftsolyckan
            i Tjernobyl. Jag minns händelsen väl, eftersom jag kommer från
            det geografiska område som drabbades värst, nämligen
          </note>
          <note n="0b6eb053">
            Gävletrakten. Sviterna efter olyckan kommer att bestå länge,
            eftersom cesium har en halveringstid på 30 år.
          </note>
          <note n="6de3d7db">
            Katastrofen, om man får beteckna den så i vårt land, ansågs vara
            en nationell angelägenhet, och staten skulle svara för kostnader
            som drabbar befolkningen på olika sätt.
          </note>
          <note n="86292f9c">
            Människor kände och känner fortfarande stor oro för att konsumera
            fisk, vilt, bär och svamp i de drabbade områdena. För att testa
            cesiumhalten i vilt lämnas prover för analys. Vissa kommuner bekostar
            proverna, medan andra låter den enskilde stå för kostnaden. Ett
            utlovat nationellt åtagande har i vissa fall blivit ett kommunalt,
            men lika ofta ett åtagande för den drabbade enskilde individen.
            Det här är inte acceptabelt. Det är en principfråga.
          </note>
          <note n="5ead3d42">
            Kostnaden för varje enskilt prov är 70-150 kr, och den totala
            kostnaden för proven, med vissa restriktioner, behöver inte uppgå
            till mer än 500 000 kr per år.
          </note>
          <note n="4e8c6661">
            På en konferens om cesiumhalten i vilt i Högbo utanför Sandviken
            våren 1994 - det var före valet -
          </note>
          <note n="17bea3e4">
            var de närvarande partierna överens om att detta var ett nationellt
            problem och att staten skulle stå för kostnaderna. Nu är frågan
            tydligen omvärderad, eftersom ingen i utskottet utom Vänsterpartiet
            har tillstyrkt motionerna i den här frågan.
          </note>
          <note n="a473fa8d">
            Härmed yrkar jag bifall till reservation nr 3.
          </note>
          <note n="837f363b">
            Anf. 149 BRITTA SUNDIN (s)
          </note>
          <note n="8755596f">
            Herr talman! I det här betänkandet behandlas anslag till rennäringen.
            Vi har i utskottet tillstyrkt regeringens förslag i budgetpropositionen.
          </note>
          <note n="23b152cb">
            Först vill jag konstatera att det råder ganska stor enighet i
            den här frågan. Det är endast på några punkter som det finns reservationer
            till utskottsmajoritetens förslag.
          </note>
          <note n="32491c06">
            Vi är eniga när det gäller renbetesinventeringarna, som är ett
            mycket viktigt instrument för bedömningen av balansen mellan renantal
            och betestillgång. Regeringen har föreslagit 1,5 miljoner till
            Jordbruksverket som ett engångsanslag för att ta fram metoder
            för inventeringen. Vi tycker att det är bra. Det är viktigt att
            metoderna accepteras av de berörda parterna och att man så snart
            som möjligt kommer till skott. Vi utgår från att arbetet bedrivs
            så snabbt som möjligt.
          </note>
          <note n="1c65abcd">
            Det bör också påpekas att inventeringen skall kunna användas
            för miljöövervakning.
          </note>
          <note n="a76e7c19">
            Prisstödet är också en fråga som vi är eniga om, liksom att det
            arbete som pågår med EU:s strukturfonder också skall innebära
            att strukturmedel tillfaller rennäringen.
          </note>
          <note n="a4f35e8e">
            När det gäller ersättning för viltskador finns det en reservation
            mot att det nya systemet godkänns. Riksdagen beslutade 1992 om
            ett nytt system för ersättning för rovdjursrivna renar, och systemet
            skulle tillämpas fr.o.m. den 1 juli 1995. Naturvårdsverket och
            Sametinget fick i uppdrag att närmare utforma systemet, och de
            begärde tillsammans en förlängd tid för sitt uppdrag till den
            sista december 1994 och att ersättningssystemet skulle införas
            den 1 januari 1996.
          </note>
          <note n="7d9c47c7">
            Nu föreslår regeringen detta, och utskottsmajoriteten har samma
            uppfattning.
          </note>
          <note n="b36c517c">
            Jag yrkar därför avslag på reservation nr 1.
          </note>
          <note n="83e40995">
            Miljöpartiet har i en reservation tagit upp frågan om gränsvärden
            för radioaktivitet i renkött. Det är en fråga som behandlas i
            försvarsutskottet, och enligt vad jag har erfarit kommer försvarsutskottet
            att avstyrka motionen. Då finns det inte heller någon anledning
            för oss att ta upp frågan om ersättningar. Om det mot förmodan
            skulle bli så att försvarsutskottet beslutar något annat, får
            regeringen återkomma i frågan.
          </note>
          <note n="3a678cac">
            Vänsterpartiet tar i en reservation upp frågan om kostnadsansvaret
            för cesiumanalyser av älgkött och rådjurskött. Det är klart att
            man kan hålla med om att det i princip kan anses befogat att staten
            skall ta det här ansvaret. Det gjorde staten också strax efter
            Tjernobylolyckan. Men det handlar om väldigt små belopp, och utskottsmajoriteten
            har ansett att den här ringa kostnaden bör kunna bäras av jägarna
            själva.
          </note>
          <note n="829f77a7">
            Jag yrkar avslag på samtliga reservationer och bifall till utskottets
            hemställan.
          </note>
          <note n="c5a3770d">
            Anf. 150 GUDRUN LINDVALL (mp) replik
          </note>
          <note n="3fcaa489">
            Herr talman! Jag tänkte höra litet med Britta Sundin när det
            gäller det ersättningssystem för rovdjursrivna renar som just
            har tagits fram: Avser regeringen att finansiera det fullt ut?
            Eller avser man att bromsa finansieringen till 14 miljoner, vilket
            innebär att det system som har tagits fram i samarbete mellan
            Naturvårdsverket och Sametinget inte kan fullföljas? Vilken är
            ambitionsnivån?
          </note>
          <note n="1d56fc84">
            Anf. 151 BRITTA SUNDIN (s) replik
          </note>
          <note n="51b19db7">
            Herr talman! Som det står i propositionen, har regeringen anslagit
            pengar på den här nivån. I sina beräkningar gör man alltså bedömningen
            att den nivån är tillräcklig.
          </note>
          <note n="485deb9c">
            Anf. 152 GUDRUN LINDVALL (mp) replik
          </note>
          <note n="5cf046e3">
            Herr talman! Det skulle vara roligt att veta vem som gör den
            bedömningen. Varken Sametinget eller
          </note>
          <note n="cdcc2fd8">
            Naturvårdsverket gör den bedömningen.
          </note>
          <note n="678ae5cc">
            Naturvårdsverket och de som har gjort den undersökning som har
            legat till grund för det här förslaget har beräknat ersättningen
            till 30-35 miljoner om man skall klara detta. I den beräkningen
            utgår man inte, som regeringen gör, från hur många renar som det
            har funnits tidigare, utan från hur många rovdjur som det finns
            i landet.
          </note>
          <note n="5a9c9698">
            Vems beräkning är det som regeringen stöder sig på? Det är uppenbarligen
            inte Naturvårdsverkets beräkning, som utgår från antalet rovdjur.
          </note>
          <note n="4ca2c283">
            Anf. 153 BRITTA SUNDIN (s) replik
          </note>
          <note n="a60ce2c3">
            Herr talman! Det råder ju enighet om det nya systemet, som Naturvårdsverket
            och Sametinget kom med förslag om i februari i år. Regeringen
            har utifrån det gjort bedömningen att det här är den nivå som
            är lämplig. Det är alltså regeringen som har gjort den bedömningen,
            och utskottsmajoriteten instämmer i den.
          </note>
          <note n="1cdae236">
            Anf. 154 OWE HELLBERG (v) replik
          </note>
          <note n="39abb8b2">
            Herr talman! När det gäller kostnadstaket och täckningen för
            rovdjursrivna renar, vilar det taket på det gamla systemets grund.
            Det måste vara mycket svårt att sätta det taket på det nya systemet.
            Jag kan inte förstå hur regeringen har kommit fram till det beslutet,
            om man inte har tagit det som gällde i det tidigare systemet.
          </note>
          <note n="0034dc66">
            När det gäller kostnaderna för cesiumanalyserna är det en för
            oss principiellt viktig fråga. Britta Sundin säger själv att kostnaden
            inte är så stor. Nej, och just därför tycker vi att staten skulle
            kunna ta på sig den kostnaden.
          </note>
          <note n="9343fb8a">
            Det är ganska lustigt att det är en socialdemokratisk motion
            som ligger till grund för den här reservationen. Motionären är
            inte här för att försvara motionen och har tydligen inte heller
            lyckats försvara den inför sin egen riksdagsgrupp, vilket vi tycker
            är beklagligt.
          </note>
          <note n="80866dea">
            Anf. 155 BRITTA SUNDIN (s) replik
          </note>
          <note n="fbb2043a">
            Herr talman! Som jag sade i mitt anförande, är det här fråga
            om en så pass marginell kostnad för jägarna att vi i utskottsmajoriteten
            har ansett att jägarna själva kan bära den kostnaden. Det rör
            sig alltså om 50-150
          </note>
          <note n="1a255022">
            kr, så det är inga stora pengar.
          </note>
          <note n="9a4576a3">
            Anf. 156 SVEN BERGSTRÖM (c)
          </note>
          <note n="bbbddf9f">
            Herr talman! Jag har begärt ordet för att kommentera vad utskottet
            säger om cesiumprover, eftersom jag själv har en motion i frågan.
            Jag tycker att det finns anledning att instämma i Owe Hellbergs
            reservation i den frågan.
          </note>
          <note n="3153b8cc">
            Jag tycker att utskottet tar ganska lätt på det här problemet,
            som framför allt finns i Gävleborgs och
          </note>
          <note n="2bbbe5ad">
            Västernorrlands län. Fortfarande, snart tio år efter
          </note>
          <note n="f92cdddd">
            Tjernobylkatastrofen, kastar olyckan en mycket mörk skugga över
            de här delarna av vårt land. I de här länen har man ännu inte
            märkt någon särskilt påtaglig nedgång av de mycket höga halter
            av cesium 137 som konstaterats i vilt, fisk, svamp m.m. Något
            annat är inte heller att vänta, eftersom halveringstiden för cesium
            är 30 år. Människor med intresse för att ta till vara det som
            naturen ger inom de här områdena känner fortfarande en mycket
            stark oro och ett behov av att kontinuerligt mäta halterna av
            cesium i samband med t.ex. älgjakt.
          </note>
          <note n="7510428c">
            Jag tycker att det då är litet lättvindigt att som utskottet
            gör bara hänvisa till att man tidigare år har sagt att det här
            inte är så farligt och att det kan bäras av jägarna själva. Jag
            är helt säker på att om den här olyckan drabbat t.ex. Mälardalen,
            storstadsområdena, hade man fått en helt annan reaktion från vissa
            ansvariga politiker. Nu drabbades Västernorrland, Gävleborg och
            delar av södra Norrland, och då tycker man inte att det är så
            viktigt.
          </note>
          <note n="8cc8e5ab">
            Jag tycker att det är en nationell angelägenhet att försöka klara
            av det här utan att vältra över kostnaderna på kommunerna eller
            jägarna som är verksamma i dessa områden. Därför finns det anledning
            att instämma i reservation nr 3 av Owe Hellberg om att det här
            skall klaras av på nationell nivå. Det handlar inte om några jättelika
            summor. Det skulle kunna klaras av genom anslaget för ersättning
            på grund av radioaktivt avfall.
          </note>
          <note n="21673721">
            Med det anförda vill jag yrka bifall till Owe Hellbergs reservation.
          </note>
          <note n="724f6048">
            Anf. 157 BRITTA SUNDIN (s) replik
          </note>
          <note n="9bad21a0">
            Herr talman! Eftersom jag kommer från Västernorrland känner jag
            väl till de här problemen. Jag är inte jägare, men däremot tycker
            jag om att plocka svamp. Varken i Gävleborg eller i Västernorrland
            kan vi plocka svamp utan att lämna in och ta prover. Det gör jag
            också när jag har varit ute i skogen och plockat svamp. Jag tycker
            inte att kostnaden hindrar mig från att vara ute i naturen och
            plocka svamp. Den kostnaden kan jag ta på mig.
          </note>
          <note n="3c8851b6">
            I mitt inledningsanförande försökte jag säga att man principiellt
            kan anse att det här är en statlig angelägenhet som är lika över
            hela landet. Eftersom kostnaden är så ringa, har jag inga betänkligheter
            mot att vi som är ute i skog och mark tar på oss det ansvaret.
          </note>
          <note n="a4bc34e2">
            Anf. 158 SVEN BERGSTRÖM (c) replik
          </note>
          <note n="9cdc72db">
            Herr talman! Vart och ett av proven innebär kanske en ringa kostnad.
            Om man år efter år i minst 30 år
          </note>
          <note n="580ab252">
            - halveringstiden är så lång - drabbas av denna kostnad, blir
            kostnaden sammantaget mycket hög. Det gäller i synnerhet för de
            som jagar både småvilt och älg och som dessutom kanske ägnar sig
            åt och bäroch svampplockning m.m.
          </note>
          <note n="ee280bf6">
            Själva skadan - det radioaktiva nedfallet - har tagit bort mycket
            av glädjen med att vistas ute i naturen och ta till vara det som
            naturen ger. Om man dessutom själv skall stå för kostnaderna tycker
            jag att dessa människor drabbas oanständigt hårt.
          </note>
          <note n="bfc295a4">
            Därför yrkar jag bifall till reservation 3. Jag tycker att det
            är fråga om ett nationellt ansvar. Eftersom de sammantagna kostnaderna
            inte är oöverstigliga för staten, borde det vara möjligt att samla
            en majoritet för att ta det ansvaret på nationell nivå.
          </note>
          <note n="3ebb1770">
            Anf. 159 BRITTA SUNDIN (s) replik
          </note>
          <note n="a98ce81c">
            Herr talman! Det tråkiga är att vi inte på något sätt kan göra
            skadan ogjord. Det spelar ingen roll vilka beslut vi fattar. Problemen
            och skadorna ute i naturen kvarstår. Det kanske är på det området
            vi så småningom skall sätta in resurserna och se till att vi inte
            förstör vår natur på det sätt som skedde vid Tjernobylolyckan.
          </note>
          <note n="2f17aff3">
            Anf. 160 GUDRUN LINDVALL (mp)
          </note>
          <note n="cbbc8ba1">
            Herr talman! Jag har gått upp i talarstolen med anledning av
            att den person som egentligen skulle ha företrätt Miljöpartiet
            i det här ärendet tyvärr inte har möjlighet att närvara.
          </note>
          <note n="7d82c177">
            Jag vill yrka bifall till reservation 2 avseende mom. 4. Det
            är en motion från Miljöpartiet som handlar om någonting som vi
            faktiskt har diskuterat tidigare här i kammaren i kväll, nämligen
            radioaktivitet i livsmedel. Det här hänger naturligtvis ihop med
            frågan om Tjernobylolyckan som just har diskuterats.
          </note>
          <note n="ce66eb8e">
            En näring som drabbades hårt av Tjernobylolyckan är rennäringen.
            Efter olyckan i Tjernobyl steg gränsvärdet betydligt i renkött.
            I Sverige har man hanterat problemet på ungefär samma sätt som
            i
          </note>
          <note n="3b787ee1">
            Ryssland. Man har höjt gränsvärdena. I stället borde vi kanske
            ha fört en diskussion om vad radioaktivitet, även i låga doser,
            i livsmedel innebär. I Ryssland ökar antalet cancersjuka barn
            dramatiskt. Vi vet också att låga doser av radioaktivitet är farligare
            än vad vi tidigare har trott.
          </note>
          <note n="93eca327">
            Försiktighetsprincipen borde innebära att vi skulle sänka gränsvärdena
            rejält i stället för att höja dem.
          </note>
          <note n="0f712c36">
            Det här skulle naturligtvis påverka rennäringen. För att rennäringen
            inte skall drabbas ekonomiskt menar vi att staten skall gå in
            med ett ekonomiskt stöd och även bekosta stödutfodring av renarna.
          </note>
          <note n="02090c56">
            Det är oacceptabelt att en näring som rennäringen så dramatiskt
            kan påverkas av någonting som sker utan dess egen förskyllan.
            Vi menar att just när det gäller radioaktivitet bör vi ha en betydligt
            strängare syn i Sverige än vad vi har haft och inse att det här
            är någonting som påverkas oss rejält. Jag yrkar således bifall
            till reservation 2 avseende mom. 4.
          </note>
          <note n="8fad8f10">
            Anf. 161 PETER WEIBULL
          </note>
          <note n="e08ebe72">
            BERNSTRÖM (m)
          </note>
          <note n="4e26d685">
            Herr talman! Jag hade inte tänkt ge mig in i den här debatten,
            men jag tycker att det förtjänar att påpekas för reservanterna
            och kanske även för Britta Sundin - när det gäller ärendet om
            ersättning för viltskador - att utskottsmajoriteten har enats
            om att avsluta skrivningen med följande rader: "Det får närmast
            anses givet att regeringen, om så anses erforderligt, återkommer
            till riksdagen i ärendet i 1995 års kompletteringsproposition
            eller i annat sammanhang om beredningen av Naturvårdsverkets och
            Sametingets förslag föranleder en omprövning av frågan."
          </note>
          <note n="c57281df">
            Detta utgår vi ifrån att regeringen kommer att göra om det visar
            sig att dessa 14 miljoner kronor inte skulle vara till fyllest.
          </note>
          <note n="1f3c4cd6">
            Överläggningen var härmed avslutad.
          </note>
          <note n="2badbb83">
            (Beslut skulle fattas den 20 april.)
          </note>
          <note n="4bd3503b">
            16 § Hyresrätt m.m.
          </note>
          <note n="995dd3be">
            Föredrogs
          </note>
          <note n="094d365a">
            Bostadsutskottets betänkande 1994/95:BoU19
          </note>
          <note n="7a2c70ad">
            Hyresrätt m.m.
          </note>
          <note n="ffc030e7">
            Anf. 162 STIG GRAUERS (m)
          </note>
          <note n="f5487bc7">
            Herr talman! Kammaren har att behandla ett mycket viktigt betänkande
            som rör hyresrätt och ägarlägenheter. Till detta betänkande är
            fogat två moderata reservationer, som jag naturligtvis ställer
            mig bakom utan att nu yrka bifall till dem.
          </note>
          <note n="a95b2836">
            Till betänkandet är fogat en reservation till förmån för ägarlägenheter.
            Bakom denna reservation står
          </note>
          <note n="91fed628">
            Moderata samlingspartiet tillsammans med Centern,
          </note>
          <note n="58822c95">
            Folkpartiet, Miljöpartiet och kristdemokraterna. Till denna reservation
            ber jag att få yrka bifall.
          </note>
          <note n="0b8f65e2">
            Vart vill då vi moderater komma med dessa reservationer? Jo,
            vi vill uppnå en ökad trygghet i boendet samtidigt som vi vill
            ha ökad valfrihet och ökade valmöjligheter. Trygghet, valfrihet
            och ökade valmöjligheter är tre målsättningar som vi erfarit att
            alla människor tillmäter stor betydelse när de väljer bostadsform.
            I utskottets majoritetsskrivning kan man inte finna något som
            tyder på att det finns något kontroversiellt eller några motsättningar
            kring dessa tre mål för boendet, och det är bra. Låt oss då se
            på hur vi moderater i våra tre reservationer har sagt att vi vill
            forma politiken för att nå dessa tre mål.
          </note>
          <note n="b3028e34">
            I reservation 1 rörande bruksvärdessystemet tar vi just upp trygghetsaspekten
            i boendet ur besittningsskyddssynpunkt. Vi menar att bruksvärdessystemet
            är det enda som tillgodoser grundläggande krav på rättvisa och
            samtidigt garanterar största möjliga valfrihet.
          </note>
          <note n="726bbdb5">
            De som väljer att bosätta sig i mycket attraktiva lägen med högre
            bostadsstandard än normalt, skall betala för detta. Omvänt skall
            de som väljer mindre attraktiva lägen och något lägre bostadsstandard,
            t.ex. för att ha råd med ett fritidsboende, också kunna erbjudas
            lägre boendekostnader. Mångfalden ger valfrihet, menar vi.
          </note>
          <note n="96d5b73f">
            Det är bostadskonsumenten själv som skall välja.
          </note>
          <note n="482ed3dd">
            Det är alltså enligt vår mening rimligt att hyrorna relateras
            till det kvalitetskrav och det läge som den boende själv väljer.
            Enligt denna reservation finns det alltså både ur rättvisesynpunkt
            och ur valfrihetssynpunkt all anledning att återinföra bruksvärdessystemet
            och att avskaffa de allmännyttiga bostadsföretagens hyresledande
            roll.
          </note>
          <note n="e028888d">
            Vi menar att ett system med en fri hyresbildning i kombination
            med ett rejält besittningsskydd ökar de boendes valmöjligheter
            och därtill tryggheten i boendet.
          </note>
          <note n="2f98a880">
            I reservation nr 2 tar vi upp en annan aspekt på tryggheten i
            boendet: problemen med de s.k. oseriösa hyresvärdarna. Trots att
            vi vet att endast ett fåtal av hyresvärdarna är oseriösa menar
            vi att det krävs bättre regelsystem och mindre byråkrati för att
            man skall komma till rätta med dessa. Vi menar, i likhet med den
            utredning som har haft i uppdrag att se över regelsystemen, att
            den nuvarande lagstiftningen är för tandlös och ineffektiv för
            att de boende skall kunna ges ett verkligt skydd och en verklig
            trygghet.
          </note>
          <note n="3d15ecbf">
            Ett sätt att nå en annan tingens ordning är att avskaffa förvärvslagen
            och i stället skärpa bostadsförvaltningslagen. På det sättet menar
            vi att det öppnas en möjlighet att ingripa tidigare, redan när
            det föreligger omständigheter som kan komma att leda till påtagliga
            missförhållanden för de boende. Det nuvarande systemet ger inte
            möjlighet att ingripa förrän missförhållandena har drabbat de
            boende. Vi moderater menar att detta inte ger de boende den trygghet
            som de skall kunna kräva.
          </note>
          <note n="01cf4740">
            I reservation 3, som jag här yrkar bifall till, behandlar vi
            ett gammalt välkänt förslag. Det handlar om ägarlägenheter. Vår
            uppfattning är att äganderätt i ett flerfamiljshus är bra både
            för den enskilde och för samhället. Det ger de boende större möjligheter
            att förfoga över sin bostad och utforma den efter egna behov och
            önskemål. Det ger också större möjligheter till en bra finansiering
            genom egna medel eller personliga lån. Vi kan inte se några skäl
            till att det inte skall finnas möjlighet att äga sin bostad i
            ett flerfamiljshus. De förutsättningar som gäller för enskilt
            ägande är i princip tillämpliga även när det gäller ägarlägenheter.
          </note>
          <note n="d997d510">
            I betänkandet sägs det att man vid tidigare prövningar har ifrågasatt
            förslaget. Motiveringen har varit att man ansåg att upplåtelseformen
            bostadsrätt i allt väsentligt tillgodosåg syftet med ägarlägenheter.
          </note>
          <note n="4a406886">
            Herr talman! Detta gällde kanske förr men knappast i dag. Jag
            vill endast redovisa ett exempel. I dag är det största problemet
            på bostadssektorn att det finns insolventa bostadsrättsföreningar.
            Med ägarlägenheter skulle detta problem inte på långa vägar bli
            så påtagligt som det är nu. Det finns mycket som talar för ägarlägenheter,
            men jag nöjer mig med detta som motiv för att yrka bifall till
            reservation nr 3.
          </note>
          <note n="836679db">
            Anf. 163 LENA LARSSON (s)
          </note>
          <note n="30df4a97">
            Herr talman! Jag börjar med att yrka bifall till utskottets hemställan
            och avslag på samtliga reservationer.
          </note>
          <note n="7210aec5">
            Betänkandet behandlar som vi hörde hyresrätten, dvs. förhållandet
            mellan hyresgäster och hyresvärdar.
          </note>
          <note n="b4632843">
            I betänkandet behandlar utskottet tolv motioner, helt eller delvis.
            Flertalet av dessa har utskottsmajoriteten avstyrkt med hänvisning
            till en förestående utredning avseende olika frågor inom det hyresrättsliga
            området.
          </note>
          <note n="6dc306d7">
            Regeringen har den 6 april antagit ett kommittédirektiv för översyn
            av hyreslagstiftningen. Översynen skall bl.a. gå ut på att stärka
            hyresgästernas inflytande och ställning i olika situationer. Det
            gäller t.ex. förhandlingssystemet och inflytandet vid upprustning
            och ombyggnad. Man skall också se över hyreslagens regler om förverkande
            av hyresrätt till bostadslägenhet vid dröjsmål med betalning av
            hyran. Dessutom skall utredaren föreslå lagändringar som innebär
            att kontrollen av förvärv av hyresfastigheter effektiviseras.
          </note>
          <note n="331a45a1">
            På två områden är moderaterna inte överens med övriga partier
            i utskottet, vilket framgår av reservationerna 1 och 2. De handlar
            om det nuvarande bruksvärdessystemet och om hur vi skall komma
            till rätta med oseriösa hyresvärdar. Moderaterna vill ta bort
            de allmännyttiga bostadsföretagens hyror som förstahandsnorm vid
            en bruksvärdesprövning. Man påpekar att systemet inte lever upp
            till dagens krav på flexibilitet.
          </note>
          <note n="d19d4c80">
            Under den förra valperiodens moderatledda regering aktualiserades
            frågan. Men den dåvarande regeringen valde att inte föreslå någon
            förändring av bruksvärdesregeln, just på grund av att systemet
            i viktiga avseenden fått den flexibilitet som åsyftats.
          </note>
          <note n="1bd4f4ed">
            Bostadshyrorna har under senare år, inom systemets ram, anpassats
            till de boendes betalningsvilja.
          </note>
          <note n="5967e3d0">
            De allmännyttiga bostadsföretagens kostnadsbaserade hyressättning
            verkar återhållande på hyresnivån.
          </note>
          <note n="119d5a90">
            Såvitt jag förstår är moderaterna inte nöjda med det.
          </note>
          <note n="7d323d93">
            De vill att marknaden skall sätta hyresnivån.
          </note>
          <note n="5ae21b72">
            När det gäller reservation 2 vill jag hänvisa till kommittédirektiven.
            Där framhåller vi uttryckligen vikten av att ha förvärvslagen
            kvar. Att först i efterhand ha möjlighet att tillvarata hyresgästernas
            intressen gentemot oseriösa hyresvärdar är inte tillfredsställande.
            Erfarenheterna från 80-talet säger oss att det är ytterst viktigt
            att förhindra oseriösa förvärvare att komma in på fastighetsmarknaden.
          </note>
          <note n="1061ceb4">
            Reservation 3, som gäller ägarlägenheter, är en följetong. Senast
            i höstas debatterades den frågan i kammaren. Reservanterna radar
            upp en rad fördelar med ägarlägenheter men har tydligen glömt
            hur svårt alla utredare har haft att finna någon juridisk hållbarhet.
            Utskottsmajoriteten ser dessutom inga fördelar med ägarlägenheter
            som inte skulle kunna uppnås genom förändringar i bostadsrättslagen.
            Vi ser det inte som relevant att i nuläget ytterligare en gång
            utreda frågan, med hänsyn till att alla tidigare utredningar mer
            eller mindre har hamnat i det runda arkivet.
          </note>
          <note n="28d79a95">
            Anf. 164 STIG GRAUERS (m) replik
          </note>
          <note n="c2d8b64c">
            Herr talman! Lena Larsson för fram en del kritik mot våra reservationer.
            När det gäller ägarlägenheter handlar kritiken om att man tidigare
            har utrett detta och inte funnit juridiska lösningar. Vi anser
            att det skall kunna vara lika enkelt att äga en lägenhet som att
            äga en villa. Vi ser alltså inte att den juridiska delen av den
            här frågan skulle vara ett hinder. Om man bara inser betydelsen
            av ägarlägenheter såväl för samhället som för den enskilde skulle
            man utan vidare kunna genomföra denna idé.
          </note>
          <note n="04c4f31d">
            När det gäller de allmännyttiga bostadsföretagen menar vi att
            den historia vi ser bakom oss förskräcker.
          </note>
          <note n="9c6ae834">
            Lena Larsson kan väl inte mena att utvecklingen på bostadsmarknaden
            under de senaste 20 åren har varit föredömlig? Lena Larsson kan
            väl inte mena att den valfrihet som alla bostadskonsumenter efterfrågar
            har funnits? Lena Larsson måste väl inse att det nu - när vi har
            kört det gamla systemet i botten och på alla sätt försökt utnyttja,
            vända och vrida på det - är tid att finna något nytt. Det är i
            det perspektivet som man skall se vår reservation. Vi vill visa
            på en möjlighet att öka attraktionsvärdet på boendet, och vi vill
            öka valmöjligheterna och därmed skapa trygghet för de boende.
          </note>
          <note n="d1e0c4ec">
            Anf. 165 LENA LARSSON (s) replik
          </note>
          <note n="a235b8ed">
            Herr talman! Jag vill börja med att ta upp ägarlägenheterna.
            Jag förstår inte Stig Grauers. Han säger att det skulle vara lika
            enkelt att äga en lägenhet i ett hyreshus som ett egnahem. Det
            finns en rad komplikationer i en hyresfastighet. Det handlar ofta
            om samverkan och samråd när man tillsammans skall äga någonting.
            Det handlar ju inte bara om att äga själva lägenheten. Man har
            ju också gemensamma utrymmen som man måste förvalta och se till
            att sköta. Dessutom är det svårt att lägga in markvärden och sådant
            i själva ägarlägenheten.
          </note>
          <note n="eace9bf6">
            Det finns också en annan aspekt på detta. Det är kanske här som
            våra åsikter skiljer sig allra mest. Man skall fritt kunna hyra
            ut sin s.k. ägarlägenhet. Där ser vi socialdemokrater ett problem,
            eftersom ägaren då inte själv tar det totala ansvaret för den
            del av fastigheten som han faktiskt äger.
          </note>
          <note n="2b6eb591">
            Stig Grauers talade också om bruksvärdet och om de allmännyttiga
            bostadsföretagen. Jag träffade naturligtvis precis rätt när jag
            förstod att man är ute efter dem.
          </note>
          <note n="3e198592">
            För oss har allmännyttan en mycket stor betydelse när det gäller
            bruksvärdessystemet, mycket på grund av att vår allmännytta inte
            har något vinstsyfte. Därmed har vi också en reglering av hur
            våra statliga subventioner, bostadssubventioner, används.
          </note>
          <note n="38bf5579">
            Anf. 166 STIG GRAUERS (m) replik
          </note>
          <note n="aafa1f27">
            Herr talman! Det kan väl inte, Lena Larsson, vara ett hot mot
            idén om ägarlägenheter att ägaren i sin egenskap av ägare förfogar
            över lägenheten och då även kan utforma den som han vill? Det
            är väl ett erbjudande som de boende måste uppskatta, att få anpassa
            och utforma lägenheten efter sina egna önskemål?
          </note>
          <note n="17ca5fd8">
            Så säger Lena Larsson att man t.o.m. kan tänka sig att den boende
            hyr ut sin lägenhet. Ja visst kan man göra det. Men fortfarande
            för han med sig ägaransvaret. Ägaransvaret förflyttas ju inte
            i och med att man hyr ut sin lägenhet, utan ägaransvaret står
            kvar på de villkor som gäller i övrigt.
          </note>
          <note n="c2943564">
            Detta är inget problem i och för sig. Lena Larsson kan säkert
            möta exempel på goda ägarlägenhetsförhållanden i många länder,
            där erfarenheterna av dessa är mycket större.
          </note>
          <note n="6b890692">
            Angående bruksvärdet säger Lena Larsson att det är allmännyttan
            jag vill komma åt. Nej, det är det faktiskt inte. Jag pekar på
            att allmännyttan, trots att man inte har vinstsyfte, inte har
            kunnat presentera en sådan mångfald att den skulle kunna användas
            som en riktnorm när man erbjuder de boende olika alternativ.
          </note>
          <note n="d98a3b3f">
            Allmännyttan beslutar mot bakgrund av kommunala och andra prioriteringar
            hur de boende skall ha det.
          </note>
          <note n="f2753085">
            I vårt system är det den boende själv som skall ha möjlighet
            att välja. Den mångfalden i boendet hävdar vi är det viktiga.
          </note>
          <note n="f74ff943">
            Anf. 167 LENA LARSSON (s) replik
          </note>
          <note n="085ddab6">
            Herr talman! Det Stig Grauers talar om när det gäller ägarlägenheten
            finns ju redan i bostadsrätten, förutom den del som rör själva
            finansieringen. Jag förstår inte varför man måste skaffa sig ytterligare
            en boendeform, när det man pekar på är just det som finns i bostadsrätten
            och som alltså redan finns i dag:
          </note>
          <note n="e44cd80b">
            att utforma sin egen lägenhet, att kunna påverka den egna lägenheten
            och se till hur man själv vill ha det.
          </note>
          <note n="3c08ea39">
            Den möjligheten finns i dag. Det man kan tänka sig är själva
            bostadsrättslagen, som man skulle kunna se över för att kunna
            komma en bit närmre ett system där var och en tar fullt ansvar
            för sin egen lägenhet.
          </note>
          <note n="4fe053d6">
            Visst har allmännyttan en mångfald. I dag kan man inom allmännyttans
            bestånd se olika efterfrågan på större eller mindre lägenheter
            och olika typer av kvalitet - inte i betydelsen kvalitet som sådan,
            utan i betydelsen att man kan hitta lägenheter som har en kvalitet
            som går utöver det som i dag är en standardbostad. Det har också
            visat sig att allmännyttan i dag är mer flexibel i sin hyressättning.
          </note>
          <note n="443f4fed">
            Jag vet inte vad mer Stig Grauers menar med mångfald, om han
            menar att det också inom allmännyttan skall finnas egenbyggda
            lägenheter. I så fall är vi inne på något annat.
          </note>
          <note n="4e98afb2">
            Anf. 168 OWE HELLBERG (v)
          </note>
          <note n="c2ac6816">
            Herr talman! Uppluckringen av lagstiftningen som reglerar hyresrättsliga
            frågor har lett till ett sämre skydd och sämre villkor för hyresgästerna.
            Villkoren på fastighetsmarknaden är osäkra och kan leda till spekulation
            med fastigheter som är på obestånd eller som ligger i riskzonen
            för att bli det. Omfattande ombyggnader och renoveringar står
            inför fullbordan på 90-talet, vilket kan göra boendet osäkert
            för många hyresgäster.
          </note>
          <note n="2f754b84">
            Hyresgästernas skydd och besittningsrätt måste utökas och kontrollen
            och lagstiftningen runt fastighetsköp och fastighetsförvaltning
            skärpas. Hyresgästernas möjlighet att känna trygghet i sitt boende
            genom ett seriöst ansvarstagande hos fastighetsägaren är lika
            viktigt som att fastighetsägaren kan lita på att hyresgästerna
            uppfyller sina åtaganden.
          </note>
          <note n="008c4bcf">
            Detta har vi i Vänsterpartiet berört i några av våra motioner
            och krävt ändring i lagstiftningen om. Men vi kommer inte att
            reservera oss, eftersom en utredning skall se över de hyresrättsliga
            frågorna och man i betänkandets andemening kan uttolka att hyresgästernas
            lagstiftade skydd kommer att förbättras.
          </note>
          <note n="d4f91a50">
            Man skall inte i tidningen behöva läsa om att hyresgäster inför
            ombyggnad sägs upp och avflyttas för att sedan erbjudas en lägenhet
            som de inte hade från början eller som de inte hade möjlighet
            att påverka hur den skulle rustas eller ändras. Hyran ligger sedan,
            i enlighet med de nya regler som gäller, på en betydligt högre
            nivå. Det här kommer enligt Hyresgästföreningen bara i Stockholmsregionen
            under 1995 tusentals hyresgäster att råka ut för.
          </note>
          <note n="46e09526">
            Det händer också att hyreshus på obestånd byter ägare till sådana
            som snabbt visar sig vara oseriösa, försvinner och lämnar stora
            låneskulder och obetalda räkningar efter sig. Naturligtvis drabbas
            hyresgästerna av sådana händelser, med oro och kanske med högre
            hyra som följd.
          </note>
          <note n="268dfbcb">
            Vi emotser, med de direktiv som föreligger, utredningens ändringsförslag
            med spänd förväntan.
          </note>
          <note n="1173a8eb">
            Det som har orsakat mest oenighet i det här betänkandet är frågan
            om ägarlägenheter. Det är ett borgerligt krav med ideologiska
            förtecken. Den fråga man bör ställa sig är om det finns något
            att vinna på en sådan reform. Ger det ett tillskott till boendesektorn
            i form av en bättre bostadspolitik, framför allt i form av en
            bättre social bostadspolitik? Svaret på frågan har hittills varit
            nej. Tidigare utredningar har avstyrkt sådana förslag med motiveringen
            att de bostadssociala effekterna inte har utretts tillräckligt
            och att det försvårar lagstiftningen och regelsystemet i övrigt
            på bostadsområdet.
          </note>
          <note n="2d01836d">
            Vänsterpartiet anser att de upplåtelseformer som redan finns
            i dag är tillräckliga men att de behöver kompletteras med att
            hyresgästernas inflytande och rättsliga ställning stärks. Vi tror
            att ägarlägenheter leder till större problem, med fler som är
            utan bostad, ytterligare segregering och en minskad rörlighet
            på bostadsmarknaden.
          </note>
          <note n="b2dde8e0">
            I en del länder i Europa där systemet med ägarlägenheter är det
            dominerande blir det svårt för dem som inte har råd att skaffa
            sig en egen bostad. Antingen blir man hemlös, eller så hänvisas
            man till särskilda bostäder, s.k. Sozialwohnungs.
          </note>
          <note n="96fece47">
            Att på detta sätt peka ut människor är inget som vi vänsterpartister
            förespråkar. Även om vi i Sverige genom en ogenomtänkt planering
            är på väg att skapa problemområden på gränsen till social utslagning,
            skall vi satsa på att återupprätta de områdenas status genom en
            rad åtgärder. Men vi tror inte att ägarlägenheter är någon lösning
            på det problemet. Därför ansluter vi oss till utskottets ställningstagande
            i den här frågan.
          </note>
          <note n="ae0ce068">
            Anf. 169 PER LAGER (mp)
          </note>
          <note n="df21af17">
            Herr talman! Miljöpartiet de gröna anser att en bra bostad till
            rimlig kostnad skall vara en mänsklig rättighet. Vi menar också
            att bostaden medför skyldigheter i den meningen att människor
            kan och skall ta ansvar för sitt boende och sin närmiljö. De måste
            därför få möjlighet att delta redan vid planeringen i samband
            med ny- och ombyggnationer.
          </note>
          <note n="d1694f31">
            Vi vill också öka möjligheterna för hyresgäster att köpa sina
            lägenheter. Vid förändringar av fastighetens status skall de ges
            laglig förtur att överta sina lägenheter med äganderätt. Reformen
            kan genomföras genom en skärpning och utvidgning av lagen om förvärvstillstånd
            för bostadsfastigheter. En privatperson skall inte kunna köpa
            och sälja hyreshus med mer än tre lägenheter utan att överlåtelser
            i första hand sker till hyresrättshavarna, dvs. genom förköpsrätt.
          </note>
          <note n="3bfff142">
            Lagskärpningen bör enbart gälla vid frivillig försäljning och
            möjligen vid arv och gåva.
          </note>
          <note n="73798472">
            Resultatet blir enligt oss ett spritt ägande och en begränsning
            av spekulation i fastigheter.
          </note>
          <note n="a4e9f0a5">
            Observera att detta inte minskar våra krav på ett bra bestånd
            av hyresrätter och en satsning på den kooperativa hyresrätten,
            som ett alternativ för ökat inflytande utan större ekonomiska
            insatser.
          </note>
          <note n="58d4eb7e">
            Herr talman! I reservation nr 3 under mom. 10, som jag yrkar
            bifall till och som vi står bakom tillsammans med flera andra
            partier, vill vi ha ägarlägenheten som bostadsform närmare utredd,
            bl.a. med förköpsrätt för hyresgästerna - detta trots alla tidigare
            misslyckade försök, som har nämnts tidigare i debatten. Efter
            många års krav är det nu dags att se närmare på denna möjlighet
            till större valfrihet i boendet.
          </note>
          <note n="6be3da2b">
            Anf. 170 LENA LARSSON (s)
          </note>
          <note n="4f4ecc69">
            Herr talman! Jag skulle vilja fråga Per Lager vilken skillnad
            han ser mellan att göra en bostadsrätt av ett hus i och med att
            man ger hyresgästerna förköpsrätt till den och att inrätta ägarlägenheter.
            Det handlar ju då om att förändra en lagstiftning, men till vad?
            Jag förstår inte vilken skillnad som han ser här.
          </note>
          <note n="9da30bd3">
            Anf. 171 PER LAGER (mp)
          </note>
          <note n="7a6d3c70">
            Herr talman! Det gäller storleken av det egna ansvaret, varvid
            äganderätten medför ett totalt ansvar.
          </note>
          <note n="7f3b3b0b">
            Det är väl liksom på många områden i livet så, att ju större
            ansvar man får ta, desto större försiktighet och noggrannhet iakttar
            man med det som man ansvarar för.
          </note>
          <note n="9af89a29">
            Anf. 172 LENA LARSSON (s)
          </note>
          <note n="11cab6f0">
            Herr talman! Också när det gäller bostadsrätter har man ett ägaransvar,
            men ett kollektivt sådant. Menar
          </note>
          <note n="2b13b97c">
            Per Lager att man för ägarlägenheter skall ha ett ägaransvar
            men att det skall vara begränsat till den egna lägenheten? Hur
            blir det då med de gemensamma utrymmena? Vem skall ta ansvar för
            dem?
          </note>
          <note n="b27a8d28">
            Anf. 173 PER LAGER (mp)
          </note>
          <note n="f2f1c7ab">
            Herr talman! För skötseln av de gemensamma anläggningarna kan
            man mycket väl skapa en ekonomisk förening. Sådana finns överallt
            i samhället i övrigt där man måste ta ett gemensamt ansvar, men
            själva lägenheten kan man äga. Det är bara ytterligare ett alternativ,
            som inte alls inverkar negativt på bostadsrätten eller någon annan
            upplåtelseform.
          </note>
          <note n="1f3c4cd6">
            Överläggningen var härmed avslutad.
          </note>
          <note n="2badbb83">
            (Beslut skulle fattas den 20 april.)
          </note>
          <note n="989bd3eb">
            17 § Bordläggning
          </note>
          <note n="01fff74f">
            Anmäldes och bordlades
          </note>
          <note n="1bd69843">
            Propositioner
          </note>
          <note n="31e6d4ee">
            1994/95:161 Regionalpolitik
          </note>
          <note n="90458046">
            1994/95:219 Enhetlig räntesättning och finansiering av statliga
            bostadslån m.m.
          </note>
          <note n="0f4018c2">
            Motioner med anledning av prop. 1994/95:148 Transplantationer
            och obduktioner m.m.
          </note>
          <note n="1fef9555">
            1994/95:So30 av Rigmor Ahlstedt (c)
          </note>
          <note n="1e6acf8e">
            1994/95:So31 av Sten Svensson m.fl. (m)
          </note>
          <note n="79e1dca5">
            1994/95:So32 av Gullan Lindblad m.fl. (m)
          </note>
          <note n="4260620f">
            1994/95:So33 av Rune Backlund (c)
          </note>
          <note n="99d81cd5">
            1994/95:So34 av Margitta Edgren m.fl. (fp)
          </note>
          <note n="31c2a2ef">
            1994/95:So35 av Barbro Westerholm m.fl. (fp)
          </note>
          <note n="a6156ec6">
            1994/95:So36 av Thomas Julin (mp)
          </note>
          <note n="75a6d917">
            1994/95:So37 av Stig Sandström m.fl. (v)
          </note>
          <note n="04057d42">
            1994/95:So38 av Alf Svensson m.fl. (kds)
          </note>
          <note n="163b8183">
            med anledning av prop. 1994/95:151 Droit de suite och längre
            upphovsrättsligt skydd
          </note>
          <note n="80caa996">
            1994/95:L33 av Rolf Dahlberg m.fl. (m)
          </note>
          <note n="267354c1">
            1994/95:L34 av Carl-Johan Wilson (fp)
          </note>
          <note n="55c574db">
            1994/95:L35 av Ingegerd Sahlström och Agneta
          </note>
          <note n="b19a0d24">
            Ringman (s)
          </note>
          <note n="5ec7f33a">
            1994/95:L36 av Agne Hansson och Marianne Andersson (c)
          </note>
          <note n="f5a0d1e0">
            1994/95:L37 av Inger Lundberg (s)
          </note>
          <note n="56007a2f">
            1994/95:L38 av Karl-Göran Biörsmark (fp)
          </note>
          <note n="6a4dc6c0">
            1994/95:L39 av Margitta Edgren (fp)
          </note>
          <note n="1137b385">
            1994/95:L40 av Tanja Linderborg m.fl. (v)
          </note>
          <note n="f64f89f3">
            1994/95:L41 av Yvonne Ruwaida m.fl. (mp)
          </note>
          <note n="2b5834a4">
            med anledning av 1994/95:182 Beskattning av fri hälso- och sjukvård
            samt vissa andra förmåner
          </note>
          <note n="d4edb1cf">
            1994/95:Sk48 av Bo Lundgren m.fl. (m)
          </note>
          <note n="42583529">
            1994/95:Sk49 av Göthe Knutson (m)
          </note>
          <note n="b38ec5c9">
            med anledning av prop. 1994/95:189 Konkursgäldenären
          </note>
          <note n="11a2c7ec">
            1994/95:L31 av Rolf Dahlberg m.fl. (m)
          </note>
          <note n="f31ee408">
            1994/95:L32 av Per Rosengren m.fl. (v)
          </note>
          <note n="d0651fe4">
            med anledning av prop. 1994/95:194 Vissa frågor om psykiatrisk
            tvångsvård
          </note>
          <note n="03568b2d">
            1994/95:So39 av Gun Hellsvik m.fl. (m)
          </note>
          <note n="de448ca8">
            1994/95:So40 av Stig Sandström m.fl. (v)
          </note>
          <note n="5a8fea10">
            med anledning av prop. 1994/95:197 Vissa socialförsäkringsfrågor,
            m.m.
          </note>
          <note n="65cefa83">
            1994/95:Sf18 av Sigge Godin m.fl. (fp)
          </note>
          <note n="173e976a">
            med anledning av prop. 1994/95:200 Lag om vissa personregister
            för officiell statistik m.m.
          </note>
          <note n="a04e1c18">
            1994/95:Fi30 av Bengt Harding Olson (fp)
          </note>
          <note n="5065d183">
            med anledning av prop. 1994/95:208 Beslutanderätten i fråga om
            kyrkliga kulturminnen
          </note>
          <note n="332793c4">
            1994/95:Kr14 av Jan Backman (m)
          </note>
          <note n="7dcb6faa">
            med anledning av prop. 1994/95:209 Kontrolluppgiftsskyldighet
            vid avyttring av värdepapper m.m.
          </note>
          <note n="9263486c">
            1994/95:Sk45 av Isa Halvarsson och Karin Pilsäter
          </note>
          <note n="24c0995b">
            (fp)
          </note>
          <note n="2d69e677">
            1994/95:Sk46 av Bo Lundgren m.fl. (m)
          </note>
          <note n="9b2efe9e">
            1994/95:Sk47 av Michael Stjernström (kds)
          </note>
          <note n="6025ea20">
            Jordbruksutskottets betänkande
          </note>
          <note n="789c69b9">
            1994/95:JoU13 Statsbudgeten för budgetåret 1995/96
          </note>
          <note n="3187de42">
            (Justitiedepartementet, Jordbruksdepartementet och Näringsdepartementet)
          </note>
          <note n="6ae89ed6">
            18 § Anmälan om frågor
          </note>
          <note n="de02e4a4">
            Anmäldes att följande frågor framställts
          </note>
          <note n="066539e9">
            den 19 april
          </note>
          <note n="5f534d60">
            1994/95:448 av Göte Jonsson (m) till statsrådet Jörgen Andersson
            om utbyggnad av skyddade älvar
          </note>
          <note n="428dd16e">
            1994/95:449 av Ulla-Britt Hagström (kds) till kulturministern
            om barnkultur
          </note>
          <note n="bdbf874a">
            19 § Kammaren åtskildes kl. 20.02.
          </note>
          <note n="58b7c7ba">
            Förhandlingarna leddes av förste vice talmannen från sammanträdets
            början t.o.m. 3 § anf. 35 (delvis), av tredje vice talmannen därefter
            t.o.m. 6 § anf. 66
          </note>
          <note n="c98d27a0">
            (delvis), av andre vice talmannen därefter t.o.m. 7 § anf. 96
          </note>
          <note n="da5e19a7">
            (delvis), av förste vice talmannen därefter t.o.m. 11 § anf.
            129
          </note>
          <note n="89921074">
            (delvis), av andre vice talmannen därefter t.o.m. ajourneringen
            kl. 18.01 och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
